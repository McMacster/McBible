>>>Pisma Hebrajsko-Aramejskie - Stary Testament:
>>>============================================

Rodzaju 1  1 Na początku Bóg stworzył niebo i ziemię.
Rodzaju 1  2 Ziemia zaś była bezładem i pustkowiem: ciemność była nad powierzchnią bezmiaru wód, a Duch Boży unosił się nad wodami.
Rodzaju 1  3 Wtedy Bóg rzekł: "Niechaj się stanie światłość!" I stała się światłość.
Rodzaju 1  4 Bóg widząc, że światłość jest dobra, oddzielił ją od ciemności.
Rodzaju 1  5 I nazwał Bóg światłość dniem, a ciemność nazwał nocą. I tak upłynął wieczór i poranek — dzień pierwszy.
Rodzaju 1  6 A potem Bóg rzekł: "Niechaj powstanie sklepienie w środku wód i niechaj ono oddzieli jedne wody od drugich!"
Rodzaju 1  7 Uczyniwszy to sklepienie, Bóg oddzielił wody pod sklepieniem od wód ponad sklepieniem; a gdy tak się stało,
Rodzaju 1  8 Bóg nazwał to sklepienie niebem. I tak upłynął wieczór, a po nim poranek — dzień drugi.
Rodzaju 1  9 A potem Bóg rzekł: "Niechaj zbiorą się wody spod nieba w jedno miejsce i niech się ukaże powierzchnia sucha!" A gdy tak się stało,
Rodzaju 1 10 Bóg nazwał tę suchą powierzchnię ziemią, a zbiorowisko wód nazwał morzem. Bóg widząc, że były dobre,
Rodzaju 1 11 rzekł: "Niechaj ziemia wyda rośliny zielone: trawy dające nasiona, drzewa owocowe rodzące na ziemi według swego gatunku owoce, w których są nasiona". I stało się tak.
Rodzaju 1 12 Ziemia wydała rośliny zielone: trawę dającą nasienie według swego gatunku i drzewa rodzące owoce, w których było nasienie według ich gatunków. A Bóg widział, że były dobre.
Rodzaju 1 13 I tak upłynął wieczór i poranek — dzień trzeci.
Rodzaju 1 14 A potem Bóg rzekł: "Niechaj powstaną ciała niebieskie, świecące na sklepieniu nieba, aby oddzielały dzień od nocy, aby wyznaczały pory roku, dni i lata;
Rodzaju 1 15 aby były ciałami jaśniejącymi na sklepieniu nieba i aby świeciły nad ziemią". I stało się tak.
Rodzaju 1 16 Bóg uczynił dwa duże ciała jaśniejące: większe, aby rządziło dniem, i mniejsze, aby rządziło nocą, oraz gwiazdy.
Rodzaju 1 17 I umieścił je Bóg na sklepieniu nieba, aby świeciły nad ziemią;
Rodzaju 1 18 aby rządziły dniem i nocą i oddzielały światłość od ciemności. A widział Bóg, że były dobre.
Rodzaju 1 19 I tak upłynął wieczór i poranek — dzień czwarty.
Rodzaju 1 20 Potem Bóg rzekł: "Niechaj się zaroją wody od roju istot żywych, a ptactwo niechaj lata nad ziemią, pod sklepieniem nieba!"
Rodzaju 1 21 Tak stworzył Bóg wielkie potwory morskie i wszelkiego rodzaju pływające istoty żywe, którymi zaroiły się wody, oraz wszelkie ptactwo skrzydlate różnego rodzaju. Bóg widząc, że były dobre,
Rodzaju 1 22 pobłogosławił je tymi słowami: "Bądźcie płodne i mnóżcie się, abyście zapełniały wody morskie, a ptactwo niechaj rozmnaża się na ziemi".
Rodzaju 1 23 I tak upłynął wieczór i poranek — dzień piąty.
Rodzaju 1 24 Potem Bóg rzekł: "Niechaj ziemia wyda istoty żywe różnego rodzaju: bydło, zwierzątka naziemne i dzikie zwierzęta według ich rodzajów!" I stało się tak.
Rodzaju 1 25 Bóg uczynił różne rodzaje dzikich zwierząt, bydła i wszelkich zwierzątek naziemnych. I widział Bóg, że były dobre.
Rodzaju 1 26 A wreszcie rzekł Bóg: "Uczyńmy człowieka na Nasz obraz, podobnego Nam. Niech panuje nad rybami morskimi, nad ptactwem powietrznym, nad bydłem, nad całą ziemią i nad wszelkim zwierzątkiem naziemnym!"
Rodzaju 1 27 Stworzył więc Bóg człowieka na swój obraz, na obraz Boży go stworzył: stworzył mężczyznę i niewiastę.
Rodzaju 1 28 Po czym Bóg im błogosławił, mówiąc do nich: "Bądźcie płodni i rozmnażajcie się, abyście zaludnili ziemię i uczynili ją sobie poddaną; abyście panowali nad rybami morskimi, nad ptactwem powietrznym i nad wszelkim zwierzątkiem naziemnym".
Rodzaju 1 29 I rzekł Bóg: "Oto wam daję wszelką roślinę przynoszącą ziarno po całej ziemi i wszelkie drzewo, którego owoc ma w sobie nasienie: dla was będą one pokarmem.
Rodzaju 1 30 A dla wszelkiego zwierzęcia polnego i dla wszelkiego ptactwa w powietrzu, i dla wszystkiego, co się rusza po ziemi i ma w sobie pierwiastek życia, będzie pokarmem wszelka trawa zielona". I stało się tak.
Rodzaju 1 31 A Bóg widział, że wszystko, co uczynił, było bardzo dobre. I  tak upłynął wieczór i poranek — dzień szósty.

Rodzaju 2  1 W ten sposób zostały ukończone niebo i ziemia oraz wszystkie ich zastępy [stworzeń].
Rodzaju 2  2 A gdy Bóg ukończył w dniu szóstym swe dzieło, nad którym pracował, odpoczął dnia siódmego po całym swym trudzie, jaki podjął.
Rodzaju 2  3 Wtedy pobłogosławił ów siódmy dzień i uczynił go świętym; w tym bowiem dniu odpoczął po całej swej pracy, którą wykonał stwarzając.
Rodzaju 2  4 Oto są dzieje początków po stworzeniu nieba i ziemi. Gdy Jahwe Bóg stworzył ziemię i niebo,
Rodzaju 2  5 nie było jeszcze żadnego krzewu polnego na ziemi ani żadna trawa polna jeszcze nie wzeszła — bo Jahwe Bóg nie zsyłał deszczu na ziemię i nie było człowieka, który by uprawiał ziemię
Rodzaju 2  6 i rów kopał w ziemi, aby w ten sposób nawadniać całą powierzchnię gleby —
Rodzaju 2  7 wtedy to Jahwe Bóg ulepił człowieka z prochu ziemi i tchnął w jego nozdrza tchnienie życia, wskutek czego stał się człowiek istotą żywą.
Rodzaju 2  8 A zasadziwszy ogród w Eden na wschodzie, Jahwe Bóg umieścił tam człowieka, którego ulepił.
Rodzaju 2  9 Na rozkaz Boga Jahwe wyrosły z gleby wszelkie drzewa miłe z wyglądu i smaczny owoc rodzące oraz drzewo życia w środku tego ogrodu i drzewo poznania dobra i zła.
Rodzaju 2 10 Z Edenu zaś wypływała rzeka, aby nawadniać ów ogród, i stamtąd się rozdzielała, dając początek czterem rzekom.
Rodzaju 2 11 Nazwa pierwszej — Piszon; jest to ta, która okrąża cały kraj Chawila, gdzie się znajduje złoto.
Rodzaju 2 12 A złoto owej krainy jest znakomite; tam jest także wonna żywica i kamień czerwony.
Rodzaju 2 13 Nazwa drugiej rzeki — Gichon; okrąża ona cały kraj Kusz.
Rodzaju 2 14 Nazwa rzeki trzeciej — Chiddekel; płynie ona na wschód od Aszszuru. Rzeka czwarta — to Perat.
Rodzaju 2 15 Jahwe Bóg wziął zatem człowieka i umieścił go w ogrodzie Eden, aby uprawiał go i doglądał.
Rodzaju 2 16 A przy tym Jahwe Bóg dał człowiekowi taki rozkaz: "Z wszelkiego drzewa tego ogrodu możesz spożywać według upodobania;
Rodzaju 2 17 ale z drzewa poznania dobra i zła nie wolno ci jeść, bo gdy z niego spożyjesz, niechybnie umrzesz".
Rodzaju 2 18 Potem Jahwe Bóg rzekł: "Nie jest dobrze, żeby mężczyzna był sam; uczynię mu zatem odpowiednią dla niego pomoc".
Rodzaju 2 19 Ulepiwszy z gleby wszelkie zwierzęta ziemne i wszelkie ptaki powietrzne, Jahwe Bóg przyprowadził je do mężczyzny, aby przekonać się, jaką on da im nazwę. Każde jednak zwierzę, które określił mężczyzna, otrzymało nazwę "istota żywa".
Rodzaju 2 20 I tak mężczyzna dał nazwy wszelkiemu bydłu, ptakom powietrznym i wszelkiemu zwierzęciu polnemu, ale nie znalazła się pomoc odpowiednia dla mężczyzny.
Rodzaju 2 21 Wtedy to Jahwe sprawił, że mężczyzna pogrążył się w głębokim śnie, i gdy spał, wyjął jedno z jego żeber, a miejsce to zapełnił ciałem.
Rodzaju 2 22 Po czym Jahwe Bóg z żebra, które wyjął z mężczyzny, zbudował niewiastę. A gdy ją przyprowadził do mężczyzny,
Rodzaju 2 23 mężczyzna powiedział: "Ta dopiero jest kością z moich kości i ciałem z mego ciała! Ta będzie się zwała niewiastą, bo ta z mężczyzny została wzięta".
Rodzaju 2 24 Dlatego to mężczyzna opuszcza ojca swego i matkę swoją i łączy się ze swą żoną tak ściśle, że stają się jednym ciałem.
Rodzaju 2 25 Chociaż mężczyzna i jego żona byli nadzy, nie odczuwali nawzajem wstydu.

Rodzaju 3  1 A wąż był najbardziej przebiegły ze wszystkich zwierząt polnych, które Jahwe Bóg stworzył. On to rzekł do niewiasty: "Czy to prawda, że Bóg powiedział: Nie jedzcie owoców ze wszystkich drzew tego ogrodu?"
Rodzaju 3  2 Niewiasta odpowiedziała wężowi: "Owoce z drzew tego ogrodu jeść możemy,
Rodzaju 3  3 tylko o owocach z drzewa, które jest w środku ogrodu, Bóg powiedział: Nie wolno wam jeść z niego, a nawet go dotykać, abyście nie pomarli".
Rodzaju 3  4 Wtedy rzekł wąż do niewiasty: "Na pewno nie umrzecie!
Rodzaju 3  5 Ale wie Bóg, że gdy spożyjecie owoc z tego drzewa, otworzą się wam oczy i tak jak Bóg będziecie znali dobro i zło".
Rodzaju 3  6 Wtedy niewiasta spostrzegła, że drzewo to ma owoce dobre do jedzenia, że jest ono rozkoszą dla oczu i że owoce tego drzewa nadają się do zdobycia wiedzy. Zerwała zatem z niego owoc, skosztowała i dała swemu mężowi, który był z nią; a on zjadł.
Rodzaju 3  7 A wtedy otworzyły się im obojgu oczy i poznali, że są nadzy; spletli więc gałązki figowe i zrobili sobie przepaski.
Rodzaju 3  8 Gdy zaś mężczyzna i jego żona usłyszeli kroki Boga Jahwe przechadzającego się po ogrodzie, w porze kiedy był powiew wiatru, skryli się przed Bogiem Jahwe wśród drzew ogrodu.
Rodzaju 3  9 Bóg Jahwe zawołał na mężczyznę i zapytał go: "Gdzie jesteś?"
Rodzaju 3 10 On odpowiedział: "Usłyszałem Twój głos w ogrodzie, przestraszyłem się, bo jestem nagi, i ukryłem się".
Rodzaju 3 11 Rzekł Bóg: "Któż ci powiedział, że jesteś nagi? Czy może zjadłeś z drzewa, z którego ci zakazałem jeść?"
Rodzaju 3 12 Mężczyzna odpowiedział: "Niewiasta, którą postawiłeś przy mnie, dała mi owoc z tego drzewa i zjadłem".
Rodzaju 3 13 Wtedy Jahwe Bóg rzekł do niewiasty: "Dlaczego to uczyniłaś?" Niewiasta odpowiedziała: "Wąż mnie zwiódł i zjadłam".
Rodzaju 3 14 Wtedy Jahwe Bóg rzekł do węża: "Ponieważ to uczyniłeś, bądź przeklęty wśród wszystkich zwierząt domowych i polnych; na brzuchu będziesz się czołgał i proch będziesz jadł po wszystkie dni twego istnienia.
Rodzaju 3 15 Wprowadzam nieprzyjaźń między ciebie a niewiastę, pomiędzy potomstwo twoje a potomstwo jej: ono zmiażdży ci głowę, a ty zmiażdżysz mu piętę".
Rodzaju 3 16 Do niewiasty powiedział: "Obarczę cię niezmiernie wielkim trudem twej brzemienności, w bólu będziesz rodziła dzieci, ku twemu mężowi będziesz kierowała swe pragnienia, on zaś będzie panował nad tobą".
Rodzaju 3 17 Do mężczyzny zaś [Bóg] rzekł: "Ponieważ posłuchałeś swej żony i zjadłeś z drzewa, co do którego dałem ci rozkaz w słowach: Nie będziesz z niego jeść — przeklęta niech będzie ziemia z twego powodu: w trudzie będziesz zdobywał od niej pożywienie dla siebie po wszystkie dni twego życia.
Rodzaju 3 18 Cierń i oset będzie ci ona rodziła, a przecież pokarmem twym są płody roli.
Rodzaju 3 19 W pocie więc oblicza twego będziesz musiał zdobywać pożywienie, póki nie wrócisz do ziemi, z której zostałeś wzięty; bo prochem jesteś i w proch się obrócisz!"
Rodzaju 3 20 Mężczyzna dał swej żonie imię Ewa, bo ona stała się matką wszystkich żyjących.
Rodzaju 3 21 Jahwe Bóg sporządził dla mężczyzny i dla jego żony odzienie ze skór i przyodział ich.
Rodzaju 3 22 Po czym Jahwe Bóg rzekł: "Oto człowiek stał się taki jak My: zna dobro i zło; niechaj teraz nie wyciągnie przypadkiem ręki, aby zerwać owoc także z drzewa życia, zjeść go i żyć na wieki".
Rodzaju 3 23 Dlatego Jahwe Bóg wydalił go z ogrodu Eden, aby uprawiał tę ziemię, z której został wzięty.
Rodzaju 3 24 Wygnawszy zaś człowieka, Bóg postawił przed ogrodem Eden cherubóws i połyskujące ostrze miecza, aby strzec drogi do drzewa życia.

Rodzaju 4  1 Mężczyzna zbliżył się do swej żony Ewy. A ona poczęła i urodziła Kaina, i rzekła: "Urodziłam mężczyznę z pomocą Jahwe".
Rodzaju 4  2 A potem urodziła jeszcze Abla, jego brata. Abel był pasterzem trzód, Kain zaś uprawiał rolę.
Rodzaju 4  3 Gdy po niejakim czasie Kain składał dla Jahwe w ofierze płody roli,
Rodzaju 4  4 a Abel składał również pierwociny ze swej trzody i z ich tłuszczu, Jahwe wejrzał na Abla i na jego ofiarę;
Rodzaju 4  5 na Kaina zaś i na jego ofiarę nie chciał patrzeć. Smuciło to Kaina bardzo i chodził z ponurą twarzą.
Rodzaju 4  6 Jahwe zapytał Kaina: "Dlaczego jesteś smutny i dlaczego twarz twoja jest ponura?
Rodzaju 4  7 Przecież gdybyś postępował dobrze, miałbyś twarz pogodną; jeżeli zaś nie będziesz dobrze postępował, grzech waruje u wrót i łasi się do ciebie, a przecież ty masz nad nim panować".
Rodzaju 4  8 Rzekł Kain do Abla, brata swego: "Chodźmy na pole". A gdy byli na polu, Kain rzucił się na swego brata Abla i zabił go.
Rodzaju 4  9 Wtedy Bóg zapytał Kaina: "Gdzie jest brat twój, Abel?" On odpowiedział: "Nie wiem. Czyż jestem stróżem brata mego?"
Rodzaju 4 10 Rzekł Bóg: "Cóżeś uczynił? Krew brata twego głośno woła ku mnie z ziemi!
Rodzaju 4 11 Bądź więc teraz przeklęty na tej roli, która rozwarła swą paszczę, aby wchłonąć krew brata twego, przelaną przez ciebie.
Rodzaju 4 12 Gdy rolę tę będziesz uprawiał, nie da ci już ona więcej plonu. Tułaczem i zbiegiem będziesz na ziemi!"
Rodzaju 4 13 Kain rzekł do Jahwe: "Zbyt wielka jest kara moja, abym mógł ją znieść.
Rodzaju 4 14 Skoro mnie teraz wypędzasz z tej roli, i mam się ukrywać przed tobą, i być tułaczem i zbiegiem na ziemi, każdy, kto mnie spotka, będzie mógł mnie zabić!"
Rodzaju 4 15 Ale Jahwe mu powiedział: "O, nie! Ktokolwiek by zabił Kaina, siedmiokrotną pomstę poniesie!" Dał też Jahwe znamię Kainowi, aby go nie zabił, ktokolwiek go spotka.
Rodzaju 4 16 Po czym Kain odszedł od Jahwe i zamieszkał w kraju Nod, na wschód od Edenu.
Rodzaju 4 17 Kain zbliżył się do swej żony, a ona poczęła i urodziła Henocha. Gdy Kain zbudował miasto, nazwał je imieniem swego syna: Henoch.
Rodzaju 4 18 Henoch był ojcem Irada, Irad ojcem Mechujaela, a Mechujael ojcem Metuszaela, Metuszael zaś Lameka.
Rodzaju 4 19 Lamek wziął sobie dwie żony. Imię jednej było Ada, a drugiej — Silla.
Rodzaju 4 20 Ada urodziła Jabala; on to był praojcem mieszkających pod namiotami i pasterzy.
Rodzaju 4 21 Brat jego nazywał się Jubal; od niego to pochodzą wszyscy grający na cytrze i na flecie.
Rodzaju 4 22 Silla — ta też urodziła Tubal-Kaina; był on kowalem, sporządzającym wszelkie narzędzia z brązu i z żelaza. Siostrą Tubal-Kaina była Naama.
Rodzaju 4 23 Lamek rzekł do swych żon, Ady i Silli: "Słuchajcie, co wam powiem, żony Lameka. Nastawcie ucha na moje słowa: Gotów jestem zabić człowieka dorosłego, jeśli on mnie zrani, i dziecko — jeśli mi zrobi siniec!
Rodzaju 4 24 Jeżeli Kain miał być pomszczony siedmiokrotnie, to Lamek siedemdziesiąt siedem razy!"
Rodzaju 4 25 Adam raz jeszcze zbliżył się do swej żony i ta urodziła mu syna, któremu dała imię Set, "gdyż — jak mówiła — dał mi Bóg potomka innego w zamian za Abla, którego zabił Kain".
Rodzaju 4 26 Setowi również urodził się syn; Set dał mu imię Enosz. Wtedy zaczęto wzywać imienia Jahwe.

Rodzaju 5  1 Oto rodowód potomków Adama. Gdy Bóg stworzył człowieka, na podobieństwo Boga stworzył go;
Rodzaju 5  2 stworzył mężczyznę i niewiastę, pobłogosławił ich i dał im nazwę "ludzie", wtedy gdy ich stworzył.
Rodzaju 5  3 Gdy Adam miał sto trzydzieści lat, urodził mu się syn, podobny do niego jako jego obraz, i dał mu imię Set.
Rodzaju 5  4 A po urodzeniu się Seta żył Adam osiemset lat i miał synów oraz córki.
Rodzaju 5  5 Ogólna liczba lat, które Adam przeżył, była dziewięćset trzydzieści. I umarł.
Rodzaju 5  6 Set mając sto pięć lat dał życie synowi Enoszowi.
Rodzaju 5  7 A po urodzeniu się Enosza żył osiemset siedem lat i miał synów oraz córki.
Rodzaju 5  8 I umarł Set, przeżywszy ogółem dziewięćset dwanaście lat.
Rodzaju 5  9 Gdy Enosz miał dziewięćdziesiąt lat, urodził mu się syn Kenan.
Rodzaju 5 10 I żył Enosz po urodzeniu się Kenana osiemset piętnaście lat, i miał synów oraz córki.
Rodzaju 5 11 Enosz umarł, przeżywszy ogółem dziewięćset pięć lat.
Rodzaju 5 12 Gdy Kenan miał lat siedemdziesiąt, urodził mu się Mahalaleel.
Rodzaju 5 13 A po urodzeniu mu się Mahalaleela żył Kenan osiemset czterdzieści lat i miał synów i córki.
Rodzaju 5 14 I gdy Kenan przeżył ogółem dziewięćset dziesięć lat, umarł.
Rodzaju 5 15 Gdy Mahalaleel miał sześćdziesiąt pięć lat, urodził mu się syn Jered.
Rodzaju 5 16 A po urodzeniu się Jereda żył osiemset trzydzieści lat i miał synów i córki.
Rodzaju 5 17 Gdy Mahalaleel miał ogółem osiemset dziewięćdziesiąt pięć lat, umarł.
Rodzaju 5 18 Gdy Jered miał sto sześćdziesiąt dwa latu, urodził mu się syn Henoch.
Rodzaju 5 19 A po urodzeniu sio Henocha Jered żył osiemset lat i miał synów i córki.
Rodzaju 5 20 Jered przeżył ogółem dziewięćset sześćdziesiąt dwa lata i umarł.
Rodzaju 5 21 Gdy Henoch miał sześćdziesiąt pięć lat, urodził mu się syn Metuszelach.
Rodzaju 5 22 Henoch po urodzeniu się Metuszelacha żył w przyjaźni z Bogiem trzysta lat i miał synów i córki.
Rodzaju 5 23 Ogólna liczba lat życia Henocha: trzysta sześćdziesiąt pięć.
Rodzaju 5 24 Żył więc Henoch w przyjaźni z Bogiem, a następnie znikł, bo zabrał go Bóg.
Rodzaju 5 25 Gdy Metuszelach miał sto osiemdziesiąt siedem lat, urodził mu się syn Lamek.
Rodzaju 5 26 Po urodzeniu się Lameka żył jeszcze siedemset osiemdziesiąt dwa lata i miał synów i córki.
Rodzaju 5 27 Metuszelach umarł mając ogółem dziewięćset sześćdziesiąt dziewięć lat.
Rodzaju 5 28 Gdy Lamek miał sto osiemdziesiąt dwa lata, urodził mu się syn.
Rodzaju 5 29 A dając mu imię Noe, powiedział: "Ten niechaj nam będzie pociechą w naszej pracy i trudzie rąk naszych na ziemi, którą Jahwe przeklął".
Rodzaju 5 30 Lamek po urodzeniu się Noego żył pięćset dziewięćdziesiąt pięć lat i miał jeszcze synów i córki.
Rodzaju 5 31 Umierając, Lamek miał ogółem siedemset siedemdziesiąt siedem lat.
Rodzaju 5 32 A gdy Noe miał pięćset lat, urodzili mu się: Sem, Cham i Jafet.

Rodzaju 6  1 A kiedy ludzie zaczęli się mnożyć na ziemi, rodziły im się córki.
Rodzaju 6  2 Synowie Boga, widząc, że córki człowiecze są piękne, brali je sobie za żony, wszystkie, jakie im się tylko podobały.
Rodzaju 6  3 Wtedy Bóg rzekł: "Nie może pozostawać duch mój w człowieku na zawsze, gdyż człowiek jest istotą cielesną; niechaj więc żyje tylko sto dwadzieścia lat".
Rodzaju 6  4 A w owych czasach byli na ziemi giganci; a także później, gdy synowie Boga zbliżali się do córek człowieczych, te im rodziły. Byli to więc owi mocarze, mający sławę w owych dawnych czasach.
Rodzaju 6  5 Kiedy zaś Jahwe widział, że wielka jest niegodziwość ludzi na ziemi i że usposobienie ich jest wciąż złe,
Rodzaju 6  6 żałował, że stworzył ludzi na ziemi, i zasmucił się.
Rodzaju 6  7 Wreszcie Jahwe rzekł: "Zgładzę ludzi, których stworzyłem, z powierzchni ziemi: ludzi, zwierzęta, zwierzątka naziemne i ptaki powietrzne, bo żal mi, że ich stworzyłem".
Rodzaju 6  8 Tylko Noe znalazł upodobanie w oczach Boga.
Rodzaju 6  9 Oto dzieje Noego. Noe, człowiek prawy, wyróżniał się nieskazitelnością wśród współczesnych sobie ludzi; w przyjaźni z Bogiem żył Noe.
Rodzaju 6 10 A Noe był ojcem trzech synów: Sema, Chama i Jafeta.
Rodzaju 6 11 Ziemia została skażona w oczach Boga.
Rodzaju 6 12 Gdy Bóg widział, iż ziemia jest skażona, że wszyscy ludzie postępują na ziemi niegodziwie,
Rodzaju 6 13 rzekł do Noego: "Postanowiłem położyć kres istnieniu wszystkich ludzi, bo ziemia jest pełna wykroczeń przeciw mnie; zatem zniszczę ich wraz z ziemią,
Rodzaju 6 14 Ty zaś zbuduj sobie arkę z drzewa żywicznego, uczyń w arce przegrody i powlecz ją smołą wewnątrz i zewnątrz.
Rodzaju 6 15 A oto, jak masz ją wykonać: trzysta łokci długość arki, pięćdziesiąt łokci jej szerokość i wysokość jej — trzydzieści łokci.
Rodzaju 6 16 Nakrycie arki, przepuszczające światło, sporządzisz na łokieć wysokie, i zrobisz wejście do arki w jej bocznej ścianie; uczyń przegrody: dolną, drugą i trzecią.
Rodzaju 6 17 Ja zaś sprowadzę na ziemię potop, aby zniszczyć wszelką istotę pod niebem, w której jest tchnienie życia; wszystko, co istnieje na ziemi, wyginie,
Rodzaju 6 18 ale z tobą zawrę przymierze. Wejdź przeto do arki z synami twymi, z żoną i z żonami twych synów.
Rodzaju 6 19 Spośród wszystkich istot żyjących wprowadź do arki po parze, samca i samicę, aby ocalały wraz z tobą od zagłady.
Rodzaju 6 20 Z każdego gatunku ptactwa, bydła i zwierzątka naziemnego po parze; niechaj wejdą do ciebie, aby nie wyginęły.
Rodzaju 6 21 A  ty nabierz sobie wszelkiej żywności — wszystkiego, co nadaje się do jedzenia — i zgromadź u siebie, aby była na pokarm dla ciebie i na paszę dla zwierząt".
Rodzaju 6 22 I Noe wykonał wszystko tak, jak Bóg polecił mu uczynić.

Rodzaju 7  1 A potem Jahwe rzekł do Noego: "Wejdź wraz z całą twą rodziną do arki, bo przekonałem się, że tylko ty jesteś wobec mnie prawy wśród tego pokolenia.
Rodzaju 7  2 Z wszelkich zwierząt czystych weź z sobą siedem samców i siedem samic, ze zwierząt zaś nieczystych po jednej parze: samca i samicę;
Rodzaju 7  3 również i z ptactwa- po siedem samców i po siedem samic, aby w ten sposób zachować ich potomstwo dla całej ziemi.
Rodzaju 7  4 Bo za siedem dni spuszczę na ziemię deszcz, który będzie padał czterdzieści dni i czterdzieści nocy, aby wyniszczyć wszystko, co istnieje na powierzchni ziemi — cokolwiek stworzyłem".
Rodzaju 7  5 I spełnił Noe wszystko tak, jak mu Jahwe polecił.
Rodzaju 7  6 Noe miał sześćset lat, gdy nastał potop na ziemi.
Rodzaju 7  7 Noe wszedł z synami, z żoną i z żonami swych synów do arki, aby schronić się przed wodami potopu.
Rodzaju 7  8 Ze zwierząt czystych i nieczystych, z ptactwa i ze zwierzątek naziemnych
Rodzaju 7  9 po dwie sztuki, samiec i samica, weszły do Noego, do arki, tak jak mu Bóg rozkazał.
Rodzaju 7 10 A gdy upłynęło siedem dni, wody potopu spadły na ziemię.
Rodzaju 7 11 W roku sześćsetnym życia Noego, w drugim miesiącu roku, siedemnastego dnia miesiąca, w tym właśnie dniu trysnęły z hukiem wszystkie źródła Wielkiej Otchłanis i otworzyły się upusty nieba;
Rodzaju 7 12 przez czterdzieści dni i przez czterdzieści nocy padał deszcz na ziemię.
Rodzaju 7 13 I właśnie owego dnia Noe oraz jego synowie, Sem, Cham i Jafet, żona Noego i trzy żony jego synów weszli do arki,
Rodzaju 7 14 a wraz z nimi wszelkie gatunki zwierząt, bydła, zwierzątek naziemnych i wszelkiego ptactwa skrzydlatego;
Rodzaju 7 15 wszelkie istoty, w których było tchnienie życia, weszły po parze do Noego do arki.
Rodzaju 7 16 Gdy już weszły do arki samiec i samica każdej istoty żywej, jak Bóg rozkazał Noemu, Jahwe zamknął za nim [drzwi].
Rodzaju 7 17 A potop trwał na ziemi czterdzieści dni i wody wezbrały, i podniosły arkę ponad ziemię.
Rodzaju 7 18 Kiedy przybywało coraz więcej wody i poziom jej podniósł się wysoko ponad ziemią, arka płynęła po powierzchni wód.
Rodzaju 7 19 Wody bowiem podnosiły się coraz bardziej nad ziemię, tak że zakryły wszystkie góry wysokie, które były pod niebem.
Rodzaju 7 20 Wody podniosły się więc na piętnaście łokci ponad górami i zakryły je.
Rodzaju 7 21 Wszystkie istoty poruszające się na ziemi z ptactwa, bydła i innych zwierząt i ze wszelkich jestestw, których było wielkie mnóstwo na ziemi, wyginęły wraz ze wszystkimi ludźmi.
Rodzaju 7 22 Wszystkie istoty, w których nozdrzach było ożywiające tchnienie życia, wszystkie, które żyły na lądzie, zginęły.
Rodzaju 7 23 I tak Bóg wygubił doszczętnie wszystko, co istniało na ziemi, od człowieka do bydlęcia, zwierzątka naziemnego i ptactwa powietrznego; wszystko zostało doszczętnie wytępione z ziemi. Pozostał tylko Noe i to, co z nim było w arce.
Rodzaju 7 24 A wody stale się podnosiły na ziemi przez sto pięćdziesiąt dni.

Rodzaju 8  1 Ale Bóg, pamiętając o Noem, o wszystkich istotach żywych i o wszystkich zwierzętach, które z nim były w arce, sprawił, że powiał wiatr nad całą ziemią i wody zaczęły opadać.
Rodzaju 8  2 Zamknęły się bowiem zbiorniki Wielkiej Otchłanis tak, że deszcz przestał padać z nieba.
Rodzaju 8  3 Wody ustępowały z ziemi powoli, lecz nieustannie, i po upływie stu pięćdziesięciu dni się obniżyły.
Rodzaju 8  4 Miesiąca siódmego, siedemnastego dnia miesiąca arka osiadła na górach Ararat.
Rodzaju 8  5 Woda wciąż opadała aż do miesiąca dziesiątego. W pierwszym dniu miesiąca dziesiątego ukazały się szczyty gór.
Rodzaju 8  6 A po czterdziestu dniach Noe, otworzywszy okno arki, które przedtem uczynił,
Rodzaju 8  7 wypuścił kruka; ale ten wylatywał i zaraz wracał, dopóki nie wyschła woda na ziemi.
Rodzaju 8  8 Potem wypuścił z arki gołębicę, aby się przekonać, czy ustąpiły wody z powierzchni ziemi.
Rodzaju 8  9 Gołębica, nie znalazłszy miejsca, gdzie by mogła usiąść, wróciła do arki, bo jeszcze była woda na całej powierzchni ziemi; Noe, wycią-gnąwszy rękę, schwytał ją i zabrał do arki.
Rodzaju 8 10 Przeczekawszy zaś jeszcze siedem dni, znów wypuścił z arki gołębicę
Rodzaju 8 11 i ta wróciła do niego pod wieczór, niosąc w dziobie świeży listek z drzewa oliwnego. Poznał więc Noe, że woda na ziemi opadła.
Rodzaju 8 12 I czekał jeszcze siedem dni, po czym wypuścił znów gołębicę, ale ona już nie powróciła do niego.
Rodzaju 8 13 W sześćset pierwszym roku, w miesiącu pierwszym, w pierwszym dniu miesiąca wody obeschły na ziemi, i Noe, zdjąwszy dach arki, zobaczył, że powierzchnia ziemi jest już prawie sucha.
Rodzaju 8 14 A kiedy w miesiącu drugim, w dniu dwudziestym siódmym ziemia wyschła,
Rodzaju 8 15 Bóg przemówił do Noego tymi słowami:
Rodzaju 8 16 "Wyjdź z arki wraz z żoną, synami i z żonami twych synów.
Rodzaju 8 17 Wyprowadź też z sobą wszystkie istoty żywe: z ptactwa, bydła i wszelkiego zwierzątka naziemnego; niechaj rozejdą się po ziemi, niech będą płodne i niech się rozmnażają".
Rodzaju 8 18 Noe wyszedł więc wraz z synami, żoną i z żonami swych synów z arki.
Rodzaju 8 19 Wyszły też z arki wszelkie zwierzęta: różne gatunki zwierzątek naziemnych, ptaków, wszystko, co się porusza na ziemi.
Rodzaju 8 20 Noe zbudował ołtarz dla Jahwe i wziąwszy ze wszystkich zwierząt czystych i z ptaków czystych złożył je w ofierze całopalnej na tym ołtarzu.
Rodzaju 8 21 Gdy Jahwe poczuł miłą woń, rzekł do siebie: "Nie będę już więcej złorzeczył ziemi ze względu na ludzi, bo usposobienie człowieka jest złe już od młodości. Przeto już nigdy nie zgładzę wszystkiego, co żyje, jak to uczyniłem;
Rodzaju 8 22 będą one zatem istniały, jak długo trwać będzie ziemia, siew i żniwo, mróz i upał, lato i zima, dzień i noc".

Rodzaju 9  1 Po czym Bóg pobłogosławił Noego i jego synów, mówiąc do nich: "Bądźcie płodni i mnóżcie się, abyście zaludnili ziemię.
Rodzaju 9  2 Wszelkie zaś zwierzę na ziemi i wszelkie ptactwo powietrzne niechaj się was boi i lęka. Wszystkie bowiem zwierzątka naziemne i wszystkie ryby morskie zostały oddane wam we władanie.
Rodzaju 9  3 Wszystko, co się porusza i żyje, jest przeznaczone dla was na pokarm, tak jak rośliny zielone, daję wam wszystko.
Rodzaju 9  4 Tylko nie wolno wam jeść mięsa z krwiąs życia.
Rodzaju 9  5 Upomnę się o waszą krew przez wzgląd na wasze życie; upomnę się o nią u każdego zwierzęcia. Upomnę się też u człowieka o życie człowieka i u każdego — o życie brata.
Rodzaju 9  6 [Jeśli] kto przeleje krew ludzką, przez ludzi ma być przelana krew jego, bo człowiek został stworzony na wyobrażenie Boga.
Rodzaju 9  7 Wy zaś bądźcie płodni i mnóżcie się; zaludniajcie ziemię i miejcie władzę nad nią".
Rodzaju 9  8 Potem Bóg tak rzekł do Noego i do jego synów:
Rodzaju 9  9 "Ja, Ja zawieram przymierze z wami i z waszym potomstwem, które po was będzie;
Rodzaju 9 10 z wszelką istotą żywą, która jest z wami: z ptactwem, ze zwierzętami domowymi i polnymi, jakie są przy was, ze wszystkimi, które wyszły z arki, z wszelkim zwierzęciem na ziemi.
Rodzaju 9 11 Zawieram z wami przymierze tak, iż nigdy już nie zostanie zgładzona żadna istota żywa wodami potopu i już nigdy nie będzie potopu niszczącego ziemię".
Rodzaju 9 12 Po czym Bóg dodał: "A to jest znak przymierza, które Ja zawieram z wami i każdą istotą żywą, jaka jest z wami, na wieczne czasy:
Rodzaju 9 13 Łuk mój kładę na obłoki, aby był znakiem przymierza między Mną i ziemią.
Rodzaju 9 14 A gdy rozciągnę obłoki nad ziemią i gdy ukaże się ten łuk na obłokach,
Rodzaju 9 15 wtedy wspomnę na moje przymierze, które zawarłem z wami i z wszelką istotą żywą, z każdym człowiekiem; i nie będzie już nigdy wód potopu na zniszczenie jakiegokolwiek jestestwa.
Rodzaju 9 16 Gdy zatem będzie ten łuk na obłokach, patrząc na niego, wspomnę na przymierze wieczne między mną i wszelką istotą żyjącą w każdym ciele, które jest na ziemi".
Rodzaju 9 17 Rzekł Bóg do Noego: "To jest znak przymierza, które zawarłem między Mną i wszystkimi istotami, jakie są na ziemi".
Rodzaju 9 18 Synami Noego, którzy wyszli z arki, byli Sem, Cham i Jafet. Cham był ojcem Kanaana.
Rodzaju 9 19 Ci trzej byli synami Noego i od nich to zaludniła się cała ziemia.
Rodzaju 9 20 Noe był rolnikiem i on to pierwszy zasadził winnicę,
Rodzaju 9 21 Gdy potem napił się wina, odurzył się i leżał nagi w swym namiocie.
Rodzaju 9 22 Cham, ojciec Kanaana, ujrzawszy nagość swego ojca, powiedział o tym dwu swym braciom, którzy byli poza namiotem.
Rodzaju 9 23 Wtedy Sem i Jafet wzięli płaszcz i trzymając go na ramionach weszli tyłem do namiotu i przykryli nagość swego ojca; twarzy zaś swych nie odwracali, aby nie widzieć nagości swego ojca.
Rodzaju 9 24 Kiedy Noe obudził się po odurzeniu winem i dowiedział się, co uczynił mu jego młodszy syn,
Rodzaju 9 25 rzekł: "Niech będzie przeklęty Kanaan! Niech będzie najniższym sługą swych braci!"
Rodzaju 9 26 A potem dodał: "Niech będzie błogosławiony Jahwe, Bóg Sema! Niech Kanaan będzie sługą Sema!
Rodzaju 9 27 Niech Bóg da i Jafetowi dużą przestrzeń i niech on zamieszka w namiotach Sema, a Kanaan niech będzie mu sługą".
Rodzaju 9 28 Noe żył po potopie trzysta pięćdziesiąt lat.
Rodzaju 9 29 I umarł Noe w wieku lat dziewięciuset pięćdziesięciu.

Rodzaju 10  1 Ci są potomkami synów Noego: Sema, Chama i Jafeta. Po potopie urodzili się im następujący synowie.
Rodzaju 10  2 Synowie Jafeta: Gomer, Magog, Madaj, Jawan, Tubal, Meszek i Tiras.
Rodzaju 10  3 Synowie Gomera: Aszkanaz, Rifat i Togarma.
Rodzaju 10  4 Synowie Jawana: Elisza i Tarszisz, Kittim i Dodanim.
Rodzaju 10  5 Od nich pochodzą mieszkańcy wybrzeży i wysp, podzieleni według swych krajów i swego języka, według szczepów i według narodów.
Rodzaju 10  6 Synowie Chama: Kusz, Misraim, Put i Kanaan.
Rodzaju 10  7 Synowie Kusza: Seba, Chawila, Sabta, Rama i Sabteka. Synowie Ramy: Saba i Dedan.
Rodzaju 10  8 Kusz zaś zrodził Nimroda, który był pierwszym mocarzem na ziemi.
Rodzaju 10  9 Był on też najsławniejszym na ziemi myśliwym. Stąd powstało przysłowie: "Dzielny jak Nimrod, najsławniejszy na ziemi myśliwy".
Rodzaju 10 10 On to pierwszy panował w Babelu, w Erek, w Akkad i w Kalne, w kraju Szinear.
Rodzaju 10 11 Wyszedłszy z tego kraju do Aszszuru, zbudował Niniwę, Rechobot-Ir, Kalach
Rodzaju 10 12 i Resan, wielkie miasto pomiędzy Niniwą i Kałach.
Rodzaju 10 13 Misraim miał jako potomstwo: Ludim, Anamim, Lehabim, Naftuchim,
Rodzaju 10 14 Patrusim i Kasluchim, od których pochodzą Filistyni i Kaftoryci.
Rodzaju 10 15 Kanaan zaś miał synów: pierworodnego Sydona i Cheta.
Rodzaju 10 16 A ponadto: Jebusytów, Amorytów, Girgaszytów,
Rodzaju 10 17 Chiwwitów, Arkitów, Sinitów,
Rodzaju 10 18 Arwadytów, Semarytów i Chamatytów. A potem szczepy kananejskie rozproszyły się.
Rodzaju 10 19 Granica Kananejczyków biegła od Sydonu w kierunku Geraru aż do Gazy, a potem w kierunku Sodomy, Gomory, Admy i Seboim — aż do Leszy.
Rodzaju 10 20 Są to potomkowie Chama według ich szczepów, języków, krajów i narodów.
Rodzaju 10 21 Również Semowi, praojcu wszystkich Hebrajczyków, starszemu bratu Jafeta, urodzili się [synowie].
Rodzaju 10 22 Synowie Sema: Elam, Aszszur, Arpachszad, Lud i Aram.
Rodzaju 10 23 Synowie Arama: Us, Chul, Geter i Masz.
Rodzaju 10 24 Arpachszad był ojcem Szelacha, a Szelach Ebera.
Rodzaju 10 25 Eberowi urodzili się dwaj synowie; imię jednego Peleg, gdyż za jego czasów ludzkość podzieliła się, imię zaś jego brata — Joktan.
Rodzaju 10 26 Joktan był ojcem Almodada, Szelefa, Chosarmaweta, Jeracha,
Rodzaju 10 27 Hadorama, Uzala, Dikli,
Rodzaju 10 28 Obala, Abimaela, Saby,
Rodzaju 10 29 Ofira, Chawili i Jobaba. Ci wszyscy byli synami Joktana.
Rodzaju 10 30 Obszar, na którym mieszkali, rozciągał się od Meszy w kierunku Sefar aż do wyżyny wschodniej.
Rodzaju 10 31 Ci są synami Sema według szczepów, języków, krajów i narodów.
Rodzaju 10 32 Te są szczepy synów Noego według ich pokrewieństwa i według narodów. Od nich to wywodzą się ludy na ziemi po potopie.

Rodzaju 11  1 Mieszkańcy całej ziemi mieli jedną mowę, czyli jednakowe słowa.
Rodzaju 11  2 A gdy wędrowali ze wschodu, napotkali równinę w kraju Szinears i tam zamieszkali.
Rodzaju 11  3 I mówili jeden do drugiego: "Chodźcie, wyrabiajmy cegłę i wypalmy ją w ogniu". A gdy już mieli cegłę zamiast kamieni i smolę zamiast zaprawy murarskiej,
Rodzaju 11  4 rzekli: "Chodźcie, zbudujemy sobie miasto i wieżę, której wierzchołek będzie sięgał nieba, i w ten sposób uczynimy sobie znak, abyśmy się nie rozproszyli po całej ziemi".
Rodzaju 11  5 A Jahwe zstępując z nieba, aby zobaczyć to miasto i wieżę, które budowali ludzie,
Rodzaju 11  6 rzekł: "Są oni jednym ludem i mają wszyscy jedną mowę i to jest przyczyną, że zaczęli budować. A zatem na przyszłość nic nie będzie dla nich niemożliwe, cokolwiek zamierzą uczynić.
Rodzaju 11  7 Zejdźmy więc i pomieszajmy tam ich język, aby jeden nie rozumiał drugiego!"
Rodzaju 11  8 W ten sposób Jahwe rozproszył ich stamtąd po całej powierzchni ziemi, i tak nie dokończyli budowy tego miasta.
Rodzaju 11  9 Dlatego to nazwano je Babel, tam bowiem Jahwe pomieszał mowę mieszkańców całej ziemi. Stamtąd też Jahwe rozproszył ich po całej powierzchni ziemi.
Rodzaju 11 10 Ci są potomkowie Sema. Gdy Sem miał sto lat, urodził mu się syn, Arpachszad, w dwa lata po potopie.
Rodzaju 11 11 Po urodzeniu się Arpachszada Sem żył pięćset lat i miał synów i córki.
Rodzaju 11 12 Arpachszad, przeżywszy trzydzieści pięć lat, miał syna Szelacha.
Rodzaju 11 13 A po urodzeniu się Szelacha Arpachszad żył czterysta trzy lata i miał synów i córki.
Rodzaju 11 14 Szelach, przeżywszy trzydzieści lat, miał syna Ebera;
Rodzaju 11 15 po urodzeniu się Ebera żył Szelach czterysta trzy lata i miał synów i córki.
Rodzaju 11 16 Gdy Eber miał trzydzieści cztery lata, urodził mu się syn, Peleg;
Rodzaju 11 17 a po urodzeniu się Pelega żył Eber czterysta trzydzieści lat i miał synów i córki.
Rodzaju 11 18 Gdy Peleg miał trzydzieści lat, urodził mu się Reu;
Rodzaju 11 19 a po urodzeniu się Reu żył Peleg dwieście dziewięć lat i miał synów i córki.
Rodzaju 11 20 Gdy Reu miał trzydzieści dwa lata, urodził mu się syn, Serug;
Rodzaju 11 21 a po urodzeniu się Seruga żył Reu dwieście siedem lat i miał synów i córki.
Rodzaju 11 22 Gdy Serug miał trzydzieści lat, urodził mu się Nachor;
Rodzaju 11 23 a po urodzeniu się Nachora żył Serug dwieście lat i miał synów i córki.
Rodzaju 11 24 Gdy Nachor miał dwadzieścia dziewięć lat, urodził mu się Terach;
Rodzaju 11 25 a po urodzeniu się Teracha Nachor żył sto dziewiętnaście lat i miał synów i córki.
Rodzaju 11 26 Gdy Terach miał siedemdziesiąt lat, urodzili mu się synowie: Abram, Nachor i Haran.
Rodzaju 11 27 Oto dzieje potomków Teracha. Terach był ojcem Abrama, Nachora i Harana, a Haran był ojcem Lota.
Rodzaju 11 28 Haran zmarł jeszcze za życia Teracha, swego ojca, w kraju, w którym się urodził, w Ur chaldejskim.
Rodzaju 11 29 Abram i Nachor wzięli sobie żony. Imię żony Abrama było Saraj, imię zaś żony Nachora — Milka. Była to córka Harana, który miał jeszcze drugą córkę imieniem Jiska.
Rodzaju 11 30 Saraj była niepłodna, nie miała więc potomstwa.
Rodzaju 11 31 Terach, wziąwszy ze sobą swego syna Abrama, Lota — syna Harana, czyli swego wnuka, i Saraj, swą synową, żonę Abrama, wyruszył z nimi z Ur chaldejskiego, aby się udać do kraju Kanaan. Gdy jednak przyszli do Charanu, osiedlili się tam.
Rodzaju 11 32 Terach doczekał dwustu i pięciu lat życia i zmarł w Charanie.

Rodzaju 12  1 Jahwe rzekł do Abrama: "Wyjdź z twojej ziemi rodzinnej i z domu twego ojca do kraju, który ci ukażę.
Rodzaju 12  2 Uczynię bowiem z ciebie wielki naród, będę ci błogosławił i twoje imię rozsławię: staniesz się błogosławieństwem.
Rodzaju 12  3 Będę błogosławił tym, którzy ciebie błogosławić będą, a tym, którzy tobie będą złorzeczyli, i Ja będę złorzeczył. Przez ciebie będą otrzymywały błogosławieństwo ludy całej ziemi".
Rodzaju 12  4 Abram udał się w drogę, jak mu Jahwe rozkazał, a z nim poszedł i Lot. Abram miał siedemdziesiąt pięć lat, gdy wyszedł z Charanu.
Rodzaju 12  5 I zabrał Abram ze sobą swoją żonę Saraj, swego bratanka Lota i cały dobytek, jaki obaj posiadali, oraz służbę, którą nabyli w Charanie, i wyruszyli, aby się udać do Kanaanu. Gdy zaś przybyli do Kanaanu,
Rodzaju 12  6 Abram przeszedł przez ten kraj aż do pewnej miejscowości koło Sychem, do dębu More. — A w kraju tym mieszkali wówczas Kananejczycy. —
Rodzaju 12  7 Jahwe, ukazawszy się Abramowi, rzekł: "Twojemu potomstwu oddaję tę właśnie ziemię". Abram zbudował tam ołtarz dla Jahwe, który mu się ukazał.
Rodzaju 12  8 Stamtąd zaś przeniósł się na wzgórze na wschód od Betel i rozbił swój namiot pomiędzy Betel od zachodu i Aj od wschodu. Tam również zbudował ołtarz dla Jahwe i wzywał imienia Jahwe.
Rodzaju 12  9 Zwinąwszy namioty, Abram wędrował z miejsca na miejsce w stronę Negebu.
Rodzaju 12 10 Kiedy zaś nastał głód w owym kraju, Abram powędrował do Egiptu, aby tam przez pewien czas pozostać; był bowiem ciężki głód w Kanaanie.
Rodzaju 12 11 A gdy się już zbliżał do Egiptu, rzekł do swojej żony, Saraj: "Wiem, że jesteś urodziwą kobietą;
Rodzaju 12 12 skoro cię ujrzą Egipcjanie, powiedzą: To jego żona; i zabiją mnie, a ciebie zostawią przy życiu.
Rodzaju 12 13 Mów więc, że jesteś moją siostrą, aby mi się dobrze wiodło ze względu na ciebie i abym z twej przyczyny nie postradał życia".
Rodzaju 12 14 Gdy Abram przybył do Egiptu, zauważyli Egipcjanie, że Saraj jest bardzo piękną kobietą.
Rodzaju 12 15 Ujrzawszy ją dostojnicy faraona chwalili ją także przed faraonem. Toteż zabrano Saraj na dwór faraona,
Rodzaju 12 16 Abramowi zaś wynagrodzono za nią sowicie. Otrzymał bowiem owce i woły, niewolników i niewolnice oraz oślice i wielbłądy.
Rodzaju 12 17 Jahwe jednak dotknął faraona i jego otoczenie wielkimi karami za zabranie Saraj, żony Abrama.
Rodzaju 12 18 Wezwał więc faraon Abrama i rzekł: "Cóżeś mi uczynił? Czemu mi nie powiedziałeś, że ona jest twoją żoną?
Rodzaju 12 19 Dlaczego mówiłeś: To moja siostra, tak że wziąłem ją sobie za żonę? A teraz — oto twoja żona; zabierz ją i idź!"
Rodzaju 12 20 Dał też faraon rozkaz dworzanom, żeby Abrama i jego żonę, i cały jego dobytek odprowadzili [do granicy].

Rodzaju 13  1 Abram wywędrował więc z Egiptu z żoną i z całym dobytkiem swoim oraz z Lotem do Negebus.
Rodzaju 13  2 A był Abram już bardzo zasobny w trzody, srebro i złoto.
Rodzaju 13  3 Zatrzymując się na postojach, Abram zawędrował z Negebu do Betel, do tego miejsca, w którym przedtem rozbił swe namioty, między Betel i Aj,
Rodzaju 13  4 do tego miejsca, w którym uprzednio zbudował ołtarz i wzywał imienia Jahwe.
Rodzaju 13  5 Lot, który szedł z Abramem, miał również owce, woły i namioty.
Rodzaju 13  6 Kraj nie mógł utrzymać ich obu, bo zbyt liczne mieli trzody; musieli więc się rozłączyć.
Rodzaju 13  7 A gdy wynikła sprzeczka pomiędzy pasterzami trzód Abrama i pasterzami trzód Lota — mieszkańcami kraju byli wówczas Kananejczycy i Peryzzyci —
Rodzaju 13  8 rzekł Abram do Lota: "Niechaj nie będzie sporu między nami, między pasterzami moimi i pasterzami twoimi, bo przecież jesteśmy krewni.
Rodzaju 13  9 Wszak cały ten kraj stoi przed tobą otworem. Odłącz się ode mnie! Jeżeli pójdziesz w lewo, ja pójdę w prawo, a jeżeli ty pójdziesz w prawo, ja — w lewo".
Rodzaju 13 10 Wtedy Lot, spojrzawszy przed siebie, spostrzegł, że cała okolica wokół doliny Jordanu aż do Soaru jest bardzo urodzajna, była ona bowiem jak ogród Jahwe, jak ziemia egipska, zanim Jahwe nie zniszczył Sodomy i Gomory.
Rodzaju 13 11 Lot wybrał sobie zatem całą tę dolinę Jordanu i wyruszył ku wschodowi. I tak rozłączyli się obaj.
Rodzaju 13 12 Abram pozostał w ziemi Kanaan, Lot zaś zamieszkał w owej okolicy, rozbiwszy swe namioty aż po Sodomę.
Rodzaju 13 13 Mieszkańcy Sodomy byli źli, gdyż dopuszczali się ciężkich przewinień wobec Jahwe.
Rodzaju 13 14 Po odejściu Lota Jahwe rzekł do Abrama: "Spójrz przed siebie i rozejrzyj się z tego miejsca, na którym stoisz, na północ i na południe, na wschód i ku morzu;
Rodzaju 13 15 cały ten kraj, który widzisz, daję tobie i twemu potomstwu na zawsze.
Rodzaju 13 16 Twoje zaś potomstwo uczynię liczne jak ziarnka pyłu ziemi; jeśli kto może policzyć ziarnka pyłu ziemi, policzone też będzie twoje potomstwo.
Rodzaju 13 17 Wstań i przejdź ten kraj wzdłuż i wszerz: tobie go oddaję".
Rodzaju 13 18 Abram zwinął swe namioty i przybył pod Hebron, gdzie były dęby Mamre; osiedliwszy się tam, zbudował ołtarz dla Jahwe.

Rodzaju 14  1 Za czasów Amrafela, króla Szinearu, i Arioka, króla Ellasaru, Kedorlaomer, król Elamu, i Tidal, król Goim,
Rodzaju 14  2 wszczęli wojnę z królem Sodomy, Berą, z królem Gomory, Birszą, z królem Admy, Szinabem, z królem Seboimu, Szemeeberem, i z królem miasta Beli, czyli Soaru.
Rodzaju 14  3 Ci ostatni królowie sprzymierzyli się ze sobą w dolinie Siddim, gdzie dziś jest Morze Słone.
Rodzaju 14  4 Przez lat dwanaście byli oni lennikami Kedorlaomera, a w roku trzynastym zbuntowali się.
Rodzaju 14  5 Toteż w czternastym roku nadciągnął Kedorlaomer wraz z innymi królami. Pobili oni Refaitów w Aszterot-Karnaim, Zuzytów w Ham, Emitów na równinie Kiriataim
Rodzaju 14  6 i Chorytów w ich górzystym kraju Seir aż do El, które leżało na pograniczu pustyni Paran.
Rodzaju 14  7 Potem, zawróciwszy, dotarli do En-Miszpat, czyli Kadesz, i pobili Amalekitów na całej ich ziemi, a także Amorytów mieszkających w Chasason-Tamar.
Rodzaju 14  8 Królowie więc Sodomy, Gomory, Admy, Seboimu i Beli, czyli Soaru, wyruszyli i uszykowali się w dolinie Siddim do walki
Rodzaju 14  9 z Kedorlaomerem, królem Elamu, Tidalem, królem Goim, Amrafelem, królem Szinearu, i Ariokiem, królem Ellasaru — czterej królowie przeciwko pięciu.
Rodzaju 14 10 A w dolinie Siddim było wiele dołów, z których wydobywano smołę. Królowie Sodomy i Gomory, rzuciwszy się do ucieczki, skryli się w tych dołach, a pozostali uciekli w góry.
Rodzaju 14 11 Zwycięzcy, zabrawszy całe mienie mieszkańcom Sodomy i Gomory oraz wszystkie ich zapasy żywności, odeszli.
Rodzaju 14 12 Uprowadzili również Lota, bratanka Abrama, wraz z dobytkiem — był on bowiem mieszkańcem Sodomy.
Rodzaju 14 13 Jeden ze zbiegów przybył, aby powiedzieć o tym Abramowi Hebrajczykowi, który mieszkał w pobliżu dębów pewnego Amoryty, imieniem Mamre, brata Eszkola i Anera, sprzymierzeńców Abrama.
Rodzaju 14 14 Abram, usłyszawszy, że jego krewny został uprowadzony w niewolę, dobrał sobie trzystu osiemnastu najbardziej doświadczonych spośród służby swego domu i rozpoczął pościg aż do Dan.
Rodzaju 14 15 Podzieliwszy swych ludzi na oddziały, nocą napadł wraz z nimi na nieprzyjaciół i zadał im klęskę. A potem ścigał ich aż do Choby, która leży na zachód od Damaszku.
Rodzaju 14 16 W ten sposób odzyskał całe mienie, a także sprowadził na powrót Lota wraz z jego dobytkiem, kobietami i sługami.
Rodzaju 14 17 Gdy Abram wracał po zwycięstwie odniesionym nad Kedorlaomerem i królami, którzy z nim byli, wyszedł mu na spotkanie do doliny Szawe, czyli Królewskiej, król Sodomy.
Rodzaju 14 18 Melchizedek zaś, król Szalemu, wyniósł chleb i wino; a [ponieważ] był on kapłanem Boga Najwyższego,
Rodzaju 14 19 błogosławił  Abrama,   mówiąc: "Niech będzie błogosławiony Abram przez Boga Najwyższego, Stwórcę nieba i ziemi!
Rodzaju 14 20 Niech będzie błogosławiony Bóg Najwyższy, który w twe ręce wydał twoich wrogów!" Abram dał mu dziesiątą część ze wszystkiego.
Rodzaju 14 21 Król Sodomy rzekł do Abrama: "Oddaj mi tylko ludzi, a mienie weź sobie!"
Rodzaju 14 22 Ale Abram odpowiedział królowi Sodomy: "Przysięgam na Jahwe, Boga Najwyższego, Stwórcę nieba i ziemi,
Rodzaju 14 23 że ani nitki, ani rzemyka od sandała, ani niczego nie wezmę z tego, co do ciebie należy, żebyś potem nie mówił: To ja wzbogaciłem Abrama.
Rodzaju 14 24 Nie żądam niczego poza tym, co poszło na wyżywienie moich ludzi, i oprócz części zdobytego mienia dla tych, którzy mi towarzyszyli — dla Anera, Eszkola i Mamrego; ci niechaj otrzymają część, która im przypada".

Rodzaju 15  1 Po tych wydarzeniach Jahwe tak powiedział do Abrama podczas widzenia: "Nie obawiaj się, Abramie, bo Ja jestem twoim obrońcą; nagroda twoja będzie sowita".
Rodzaju 15  2 Abram rzekł: "O Panie, o Jahwe, na cóż mi ona, skoro zbliżam się do kresu mego życia, nie mając potomka; przyszłym zaś spadkobiercą mojej majętności jest Damasceńczyk Eliezer".
Rodzaju 15  3 I mówił: "Ponieważ nie dałeś mi potomka, ten właśnie, zrodzony u mnie sługa mój, zostanie moim spadkobiercą.
Rodzaju 15  4 Ale oto usłyszał słowa: "Nie on będzie twoim spadkobiercą, lecz ten po tobie dziedziczyć będzie, który od ciebie będzie pochodził".
Rodzaju 15  5 I poleciwszy Abramowi wyjść z namiotu, rzekł: "Spójrz na niebo i policz gwiazdy, jeśli zdołasz to uczynić"; potem dodał: "Tak liczne będzie twoje potomstwo".
Rodzaju 15  6 Abram uwierzył i Jahwe poczytał mu to za zasługę.
Rodzaju 15  7 Potem zaś rzekł do niego: "Ja jestem Jahwe, którym cię wywiódł z Ur chaldejskiego, aby ci dać ten oto kraj na własność".
Rodzaju 15  8 A na to Abram: "O Panie, o Jahwe, jak będę mógł się upewnić, że otrzymam go na własność?"
Rodzaju 15  9 Wtedy Jahwe rzekł: "Wybierz dla Mnie trzyletnią jałowicę, trzyletnią kozę i trzyletniego barana, a nadto synogarlicę i gołębicę".
Rodzaju 15 10 Wybrawszy to wszystko, Abram poprzerąbywał je wzdłuż na połowy i przerąbane części ułożył jedną naprzeciw drugiej; ptaków nie porozcinał.
Rodzaju 15 11 Kiedy zaś do tego mięsa zaczęło zlatywać się ptactwo drapieżne, Abram je odpędził.
Rodzaju 15 12 A gdy słońce chyliło się ku zachodowi, Abram zapadł w głęboki sen i opanowało go uczucie lęku, jak gdyby ogarnęła go wielka ciemność.
Rodzaju 15 13 I wtedy to Jahwe rzekł do Abrama: "Wiedz o tym dobrze, iż twoi potomkowie będą przebywać jako przybysze w kraju, który nie będzie ich krajem, i przez czterysta lat będą tam ciemiężeni jako niewolnicy;
Rodzaju 15 14 aż wreszcie ześlę zasłużoną karę na ten naród, którego będą niewolnikami, po czym oni wyjdą z wielkim dobytkiem.
Rodzaju 15 15 Ale ty odejdziesz do twych przodków w pokoju, w późnej starości zejdziesz do grobu.
Rodzaju 15 16 Twoi potomkowie powrócą tu dopiero w czwartym pokoleniu, gdy już dopełni się miara niegodziwości Amorytów".
Rodzaju 15 17 A kiedy słońce zaszło i nastał mrok nieprzenikniony, ukazał się dym jakby wydobywający się z pieca i ogień niby gorejąca pochodnia i przesunęły się między tymi połowami zwierząt.
Rodzaju 15 18 Wtedy to właśnie Jahwe zawarł przymierze z Abramem, mówiąc: "Potomstwu twemu daję ten kraj, od Rzeki Egipskiej aż do rzeki wielkiej, rzeki Eufrat,
Rodzaju 15 19 wraz z Kenitami, Kenizytami, Kadmonitami,
Rodzaju 15 20 Chetytami, Peryzzytami, Refaitami,
Rodzaju 15 21 Amorytami, Kananejczykami, Girgaszytami  i  Jebusytami".

Rodzaju 16  1 Saraj, żona Abrama, nie urodziła mu jednak potomka. Miała zaś niewolnicę Egipcjankę, imieniem Hagar.
Rodzaju 16  2 Rzekła więc Saraj do Abrama: "Ponieważ Jahwe zamknął mi łono, abym nie rodziła, zbliż się do mojej niewolnicy; może z niej będę miała dzieci". Abram usłuchał rady Saraj.
Rodzaju 16  3 Saraj, żona Abrama, wzięła zatem niewolnicę Hagar, Egipcjankę, i dała ją za żonę mężowi swemu Abramowi, gdy już minęło dziesięć lat, odkąd Abram osiedlił się w Kanaanie.
Rodzaju 16  4 Abram zbliżył się do Hagar i ta stała się brzemienną. A widząc, że jest brzemienna, zaczęła lekceważyć swą panią.
Rodzaju 16  5 Wtedy Saraj rzekła do Abrama: "Przez ciebie doznaję zniewagi; ja sama dałam ci moją niewolnicę za żonę, ona zaś czując się brzemienną, lekceważy mnie. Niechaj Jahwe będzie sędzią między mną a tobą!"
Rodzaju 16  6 Abram rzekł do Saraj: "Przecież niewolnica twoja jest w twojej mocy: postąp z nią, jak będziesz uważała za dobre". Saraj upokorzyła Hagar; wtedy Hagar od niej uciekła.
Rodzaju 16  7 Anioł Jahwe znalazł Hagar na pustyni u źródła przy drodze wiodącej do Szur
Rodzaju 16  8 i zapytał: "Hagar, niewolnico Saraj, skąd przyszłaś i dokąd idziesz?" A ona odpowiedziała: "Uciekłam od mojej pani, Saraj".
Rodzaju 16  9 Wtedy anioł Jahwe rzekł do niej: "Wróć do twej pani i pokornie poddaj się pod jej władzę".
Rodzaju 16 10 Po czym anioł Jahwe oznajmił: "Bardzo rozmnożę twoje potomstwo, tak że nie będzie można go policzyć".
Rodzaju 16 11 I mówił: "Jesteś brzemienna i urodzisz syna, któremu dasz imię Izmael, bo słyszał Jahwe, gdy byłaś upokorzona.
Rodzaju 16 12 A będzie to człowiek dziki jak onager: będzie on walczył przeciwko wszystkim i wszyscy — przeciwko niemu; będzie on utrapieniem swych pobratymców".
Rodzaju 16 13 Hagar nazwała Jahwe przemawiającego do niej "Tyś Bóg Widzialny", bo mówiła: "Wszak tu widziałam Widzącego mnie, a jestem żywa".
Rodzaju 16 14 Dlatego tę studnię nazwano "Studnią Lachaj-Roj". — Jest to ta, która znajduje się pomiędzy Kadesz i Bered.
Rodzaju 16 15 Hagar urodziła Abramowi syna. I Abram nazwał zrodzonego mu przez Hagar syna imieniem Izmael.
Rodzaju 16 16 Abram miał lat osiemdziesiąt sześć, gdy mu Hagar urodziła Izmaela.

Rodzaju 17  1 A gdy Abram miał dziewięćdziesiąt dziewięć lat, ukazał mu się Jahwe i rzekł do niego: "Jam jest Bóg Wszechmogący. Służ Mi i bądź nieskazitelny,
Rodzaju 17  2 chcę bowiem zawrzeć moje przymierze pomiędzy Mną a tobą i dać ci niezmiernie liczne potomstwo".
Rodzaju 17  3 Abram padł na oblicze, a Bóg tak do niego mówił:
Rodzaju 17  4 "Oto moje przymierze z tobą: staniesz się ojcem mnóstwa narodów.
Rodzaju 17  5 Nie będziesz więc odtąd nazywał się Abram, lecz imię twoje będzie Abraham, bo uczynię ciebie ojcem mnóstwa narodów.
Rodzaju 17  6 Sprawię, że będziesz niezmiernie płodny, tak że staniesz się ojcem narodów i pochodzić będą od ciebie królowie.
Rodzaju 17  7 Przymierze moje, które zawieram pomiędzy Mną a tobą oraz twoim potomstwem, będzie trwało z pokolenia w pokolenie jako przymierze wieczne, abym był Bogiem twoim, a potem twego potomstwa.
Rodzaju 17  8 I oddaję tobie i twym przyszłym potomkom kraj, w którym przebywasz, cały kraj Kanaan, jako własność na wieki, i będę ich Bogiem".
Rodzaju 17  9 Potem Bóg rzekł do Abrahama: "Ty zaś, a po tobie twoje potomstwo przez wszystkie pokolenia, zachowujcie przymierze ze Mną.
Rodzaju 17 10 Przymierze, które będziecie zachowywali między Mną i wami, czyli twoim przyszłym potomstwem, polega na tym: wszyscy wasi mężczyźni mają być obrzezani;
Rodzaju 17 11 będziecie obrzezywali ciało napletka na znak przymierza waszego ze Mną.
Rodzaju 17 12 Z pokolenia w pokolenie każde wasze dziecko płci męskiej, gdy będzie miało osiem dni, ma być obrzezane — sługa urodzony w waszym domu łub nabyty za pieniądze — każdy obcy, który nie jest potomkiem twoim —
Rodzaju 17 13 ma być obrzezany; obrzezany ma być sługa urodzony w domu twoim lub nabyty za pieniądze. Przymierze moje, przymierze obrzezania, będzie przymierzem na zawsze.
Rodzaju 17 14 Nieobrzezany, czyli mężczyzna, któremu nie obrzezano ciała jego napletka, taki człowiek niechaj będzie usunięty ze społeczności twojej; zerwał on bowiem przymierze ze Mną".
Rodzaju 17 15 I mówił Bóg do Abrahama: "Żony twej nie będziesz nazywał imieniem Saraj, lecz imię jej będzie Sara.
Rodzaju 17 16 Błogosławiąc jej, dam ci i z niej syna, i będę jej nadal błogosławił, tak że stanie się ona matką ludów i królowie będą jej potomkami".
Rodzaju 17 17 Abraham, upadłszy na twarz, roześmiał się; pomyślał sobie bowiem: "Czyż człowiekowi stuletniemu może się urodzić syn? Albo czy dziewięćdziesięcioletnia Sara może zostać matką?"
Rodzaju 17 18 Rzekł zatem do Boga: "Oby przynajmniej Izmael żył pod Twą opieką!"
Rodzaju 17 19 A Bóg mu na to: "Ależ nie! Żona twoja, Sara, urodzi ci syna, któremu dasz imię Izaak. Z nim też zawrę przymierze, przymierze wieczne z jego potomstwem, które po nim przyjdzie.
Rodzaju 17 20 Co do Izmaela, wysłucham cię: Oto pobłogosławię mu, żeby był płodny, i dam mu niezmiernie liczne potomstwo; on będzie ojcem dwunastu książąt, narodem wielkim go uczynię.
Rodzaju 17 21 Moje zaś przymierze zawrę z Izaakiem, którego urodzi ci Sara za rok o tej porze".
Rodzaju 17 22 Wypowiedziawszy te słowa, Bóg oddalił się od Abrahama.
Rodzaju 17 23 Wtedy Abraham, wziąwszy swego syna Izmaela i wszystkich zrodzonych w jego domu lub tych, których nabył za pieniądze — wszystkich swych domowników płci męskiej — jeszcze tego samego dnia obrzezał ciało ich napletka, tak jak mu to nakazał Bóg.
Rodzaju 17 24 Abraham miał lat dziewięćdziesiąt dziewięć, gdy obrzezano ciało jego napletka,
Rodzaju 17 25 a Izmael miał lat trzynaście, gdy obrzezano ciało jego napletka.
Rodzaju 17 26 Tego samego dnia zostali więc obrzezani: Abraham i syn jego Izmael,
Rodzaju 17 27 a wraz z nimi zostali obrzezani wszyscy jego domownicy — słudzy urodzeni w jego domu albo obcy, nabyci za pieniądze.

Rodzaju 18  1 Jahwe ukazał się Abrahamowi pod dębami Mamre, gdy ten siedział u wejścia do namiotu w najgorętszej porze dnia.
Rodzaju 18  2 Abraham spojrzawszy dostrzegł trzech ludzi naprzeciw siebie. Ujrzawszy ich podążył od wejścia do namiotu na ich spotkanie. A oddawszy im pokłon do ziemi,
Rodzaju 18  3 rzekł: "O Panie, jeśli jestem tego godzien, racz nie omijać twego sługi!
Rodzaju 18  4 Przyniosę trochę wody, wy zaś raczcie obmyć sobie nogi, a potem odpocznijcie pod drzewami.
Rodzaju 18  5 Ja zaś pójdę wziąć nieco chleba, abyście się pokrzepili, zanim pójdziecie dalej, skoro przechodzicie koło sługi waszego". A oni mu rzekli: "Uczyń tak, jak powiedziałeś".
Rodzaju 18  6 Abraham poszedł więc spiesznie do namiotu Sary i rzekł: "Prędko zaczyn ciasto z trzech miar najczystszej mąki i zrób podpłomyki".
Rodzaju 18  7 Potem Abraham podążył do trzody i wybrawszy tłuste i piękne cielę dał je słudze, aby ten szybko je przyrządził.
Rodzaju 18  8 Po czym,  wziąwszy twaróg, mleko i przyrządzone cielę, postawił przed nimi, a gdy oni jedli, stał przed nimi pod drzewem.
Rodzaju 18  9 Zapytali go: "Gdzie jest twoja żona, Sara?"- Odpowiedział im: "W tym oto namiocie".
Rodzaju 18 10 Rzekł mu [jeden z nich]: "O tej porze za rok znów wrócę do ciebie, twoja zaś żona Sara będzie miała wtedy syna". Sara przysłuchiwała się u wejścia do namiotu, [które było tuż] za Abrahamem.
Rodzaju 18 11 Abraham i Sara byli w bardzo podeszłym wieku. Toteż Sara nie miewała przypadłości właściwej kobietom.
Rodzaju 18 12 Uśmiechnęła się więc do siebie i pomyślała: "Teraz, gdy przekwitłam, mam doznawać rozkoszy, i mój mąż starzec?"
Rodzaju 18 13 Jahwe rzekł do Abrahama: "Dlaczego to Sara śmieje się i myśli: Czy naprawdę będę mogła rodzić, gdy już się zestarzałam?
Rodzaju 18 14 Czy jest coś, co byłoby niemożliwe dla Jahwe? Za rok o tej porze wrócę do ciebie, i Sara będzie miała syna".
Rodzaju 18 15 Wtedy Sara zaparła się, mówiąc: "Wcale się nie śmiałam" — bo ogarnęło ją przerażenie. Ale Jahwe powiedział: "Nie. Śmiałaś się!"
Rodzaju 18 16 Potem ludzie ci odeszli i skierowali się ku Sodomie. Abraham zaś szedł z nimi, aby ich odprowadzić,
Rodzaju 18 17 a Jahwe mówił sobie: "Czyż miałbym zataić przed Abrahamem to, co zamierzam uczynić?
Rodzaju 18 18 Przecież ma się on stać ojcem wielkiego i potężnego narodu, i przez niego otrzymają błogosławieństwo wszystkie ludy ziemi.
Rodzaju 18 19 Bo upatrzyłem go jako tego, który będzie nakazywał potomkom swym oraz swemu rodowi, aby strzegąc przykazań Jahwe postępowali sprawiedliwie i uczciwie, tak że Jahwe wypełnił to, co obiecał Abrahamowi".
Rodzaju 18 20 Po czym Jahwe rzekł: "Skarga na Sodomę i Gomorę głośno się rozlega, bo występki ich [mieszkańców] są bardzo ciężkie.
Rodzaju 18 21 Chcę więc iść i zobaczyć, czy postępują zgodnie z wołaniem, które do Mnie doszło, czy nie; dowiem się".
Rodzaju 18 22 Wtedy to ludzie ci odeszli w stronę Sodomy, a Abraham stał dalej przed Jahwe.
Rodzaju 18 23 Zbliżywszy się do Niego, Abraham rzekł: "Czy zamierzasz wygubić sprawiedliwych wespół z bezbożnymi?
Rodzaju 18 24 Może w tym mieście jest pięćdziesięciu sprawiedliwych; czy także zniszczysz to miasto i nie przebaczysz mu dla owych pięćdziesięciu sprawiedliwych, którzy w nim mieszkają?
Rodzaju 18 25 O, nie dopuść do tego, aby zginęli sprawiedliwi z bezbożnymi, aby stało się sprawiedliwemu to samo co bezbożnemu! O, nie dopuść do tego! Czyż Ten, który jest sędzią nad całą ziemią, mógłby postąpić niesprawiedliwie?"
Rodzaju 18 26 Jahwe odpowiedział: "Jeżeli znajdę w Sodomie pięćdziesięciu sprawiedliwych, przebaczę całemu miastu przez wzgląd na nich".
Rodzaju 18 27 Rzekł znowu Abraham: "Pozwól, o Panie, że jeszcze ośmielę się mówić do ciebie, choć jestem pyłem i prochem.
Rodzaju 18 28 Gdyby wśród tych pięćdziesięciu sprawiedliwych zabrakło pięciu, czy w braku tych pięciu zniszczysz całe miasto?" Jahwe rzekł: "Nie zniszczę, jeśli znajdę tam czterdziestu pięciu".
Rodzaju 18 29 Abraham znów odezwał się tymi słowami: "A może znalazłoby się tam czterdziestu?" Jahwe rzekł: "Nie dokonam zniszczenia przez wzgląd na tych czterdziestu".
Rodzaju 18 30 Wtedy Abraham powiedział: "Niech się nie gniewa Pan, jeśli rzeknę: może znalazłoby się tam trzydziestu!" A na to Jahwe: "Nie dokonam zniszczenia, jeśli znajdę tam trzydziestu".
Rodzaju 18 31 Rzekł Abraham: "Pozwól, o Panie, że ośmielę się zapytać: gdyby znalazło się tam dwudziestu?" Jahwe odpowiedział: "Nie zniszczę przez wzgląd na tych dwudziestu".
Rodzaju 18 32 Na to Abraham: "O, racz się nie gniewać, Panie, jeśli raz jeszcze zapytam: gdyby znalazło się tam dziesięciu?" Odpowiedział Jahwe: "Nie zniszczę przez wzgląd na tych dziesięciu".
Rodzaju 18 33 Wtedy Jahwe, skończywszy rozmowę z Abrahamem, odszedł, a Abraham wrócił do siebie.

Rodzaju 19  1 Ci   dwaj   aniołowie   przybyli   do   Sodomy wieczorem, kiedy to Lot siedział w bramie Sodomy. Gdy Lot ich ujrzał, wyszedł naprzeciw nich i oddawszy im pokłon do ziemi
Rodzaju 19  2 rzekł: "Raczcie, panowie moi, zajść do domu sługi waszego na nocleg; obmyjcie sobie nogi, a rano pójdziecie w dalszą drogę". Ale oni mu rzekli: "Nie! Spędzimy noc na dworze".
Rodzaju 19  3 Gdy on usilnie ich prosił, zgodzili się i weszli do jego domu. On zaś przygotował wieczerzę, poleciwszy upiec chleba przaśnego. I posilili się.
Rodzaju 19  4 Zanim jeszcze udali się na spoczynek, mieszkający w Sodomie mężczyźni, młodzi i starzy, ze wszystkich stron miasta, otoczyli dom,
Rodzaju 19  5 wywołali Lota i rzekli do niego: "Gdzie tu są ci ludzie, którzy przyszli do ciebie tego wieczoru? Wyprowadź ich do nas, abyśmy mogli z nimi poswawolić!"
Rodzaju 19  6 Lot, który wyszedł do nich, do wejścia, zaryglowawszy za sobą drzwi,
Rodzaju 19  7 rzekł im: "Bracia moi, proszę was, nie dopuszczajcie się tego występku!
Rodzaju 19  8 Mam dwie córki, które jeszcze nie żyły z mężczyzną, pozwólcie, że je wyprowadzę do was; postąpicie z nimi, jak się wam podoba, bylebyście tym ludziom niczego nie czynili, bo przecież są oni pod moim dachem!"
Rodzaju 19  9 Ale oni krzyknęli: "Odejdź precz!" I mówili: "Sam jest tu przybyszem i śmie nami rządzić! Jeszcze gorzej z tobą możemy postąpić niż z nimi!" I rzucili się gwałtownie na tego męża, na Lota, inni zaś przybliżyli się, aby wyważyć drzwi.
Rodzaju 19 10 Wtedy ci dwaj mężowie, wysunąwszy ręce, przyciągnęli Lota ku sobie do wnętrza domu i zaryglowali drzwi.
Rodzaju 19 11 Tych zaś mężczyzn u drzwi domu, młodych i starych, porazili ślepotą. Toteż na próżno usiłowali oni odnaleźć wejście.
Rodzaju 19 12 A potem ci dwaj mężowie rzekli do Lota: "Kogokolwiek jeszcze masz w tym mieście, zięcia, synów i córki oraz wszystkich bliskich, wyprowadź stąd.
Rodzaju 19 13 Mamy bowiem zamiar zniszczyć to miasto, ponieważ wołanie przeciw niemu do Jahwe tak się wzmogło, że Jahwe posłał nas, aby je zniszczyć".
Rodzaju 19 14 Wyszedł więc Lot, aby powiedzieć tym, którzy jako zięciowie mieli wziąć jego córki za żony: "Chodźcie, wyjdźcie z tego miasta, bo Jahwe ma je zniszczyć!" Ci jednak myśleli, że on żartuje.
Rodzaju 19 15 Gdy już zaczynało świtać, aniołowie przynaglali Lota, mówiąc: "Prędzej, weź żonę i córki, które są przy tobie, abyś nie zginął z winy tego miasta".
Rodzaju 19 16 Kiedy zaś on zwlekał, mężowie ci chwycili go, jego żonę i dwie córki za ręce — Jahwe bowiem litował się nad nimi — i wyciągnęli ich, i wyprowadzili poza miasto.
Rodzaju 19 17 A gdy ich już wyprowadzili z miasta, rzekł jeden z nich: "Uchodź, abyś ocalił swe życie. Nie oglądaj się za siebie i nie zatrzymuj się nigdzie w tej okolicy, ale szukaj schronienia w górach, bo inaczej zginiesz!"
Rodzaju 19 18 Ale Lot rzekł do nich: "Nie, panie mój!
Rodzaju 19 19 Jeśli jesteś życzliwy dla twego sługi, uczyń większą łaskę niż ta, którą mi wyświadczyłeś, ratując mi życie: bo ja nie mogę szukać schronienia w górach, aby tam nie dosięgło mnie nieszczęście i abym nie zginął.
Rodzaju 19 20 Oto jest tu w pobliżu miasto, do którego mógłbym uciec. A choć jest ono małe, w nim znajdę schronienie. Czyż nie jest ono małe? Ja zaś będę mógł ocalić życie".
Rodzaju 19 21 Odpowiedział mu: "Przychylam się i do tej twojej prośby; nie zniszczę więc miasta, o którym mówisz.
Rodzaju 19 22 Szybko zatem schroń się w nim, bo nie mogę dokonać zniszczenia, dopóki tam nie wejdziesz". Dlatego dano temu miastu nazwę Soar.
Rodzaju 19 23 Słońce wzeszło już nad ziemią, gdy Lot przybył do Soaru.
Rodzaju 19 24 A wtedy Jahwe spuścił na Sodomę i Gomorę deszcz siarki i ognia od <Jahwe z nieba).
Rodzaju 19 25 I tak zniszczył te miasta oraz całą okolicę wraz ze wszystkimi mieszkańcami miast, a także roślinność.
Rodzaju 19 26 Żona Lota, która szła za nim, obejrzała się i stała się słupem soli.
Rodzaju 19 27 Abraham, wstawszy rano, udał się na to miejsce, na którym przedtem stał przed Jahwe.
Rodzaju 19 28 I gdy spojrzał w stronę Sodomy i Gomory i na cały obszar dokoła, zobaczył unoszący się nad ziemią gęsty dym, jak gdyby z pieca, w którym topią metal.
Rodzaju 19 29 Tak więc Bóg, niszcząc okoliczne miasta, przez wzgląd na Abrahama ocalił Lota od zagłady, jakiej uległy te miasta, w których Lot przedtem mieszkał.
Rodzaju 19 30 Lot wyszedł z Soaru i zamieszkał wraz z dwiema swymi córkami w górach, gdyż bał się pozostawać w tym mieście. A gdy mieszkał z dwiema swymi córkami w pieczarze,
Rodzaju 19 31 rzekła starsza do młodszej: "Ojciec nasz wprawdzie już jest stary, ale nie ma w tej okolicy mężczyzny, który by przyszedł do nas na sposób wszystkim właściwy.
Rodzaju 19 32 Chodź więc, upoimy ojca naszego winem i położymy się z nim, a tak będziemy miały potomstwo z ojca naszego".
Rodzaju 19 33 Upoiły więc swego ojca winem tej samej nocy; wtedy starsza poszła i położyła się przy ojcu swoim, on zaś nawet nie wiedział, ani kiedy się kładła, ani kiedy wstała.
Rodzaju 19 34 Nazajutrz rzekła starsza do młodszej: "Oto ostatniej nocy ja spałam z ojcem; upójmy go winem także tej nocy i idź ty, i śpij z nim, abyśmy obie miały potomstwo z ojca naszego".
Rodzaju 19 35 Napoiły więc i tej nocy ojca swego winem i poszła młodsza, i położyła się przy nim; a on nawet nie wiedział, kiedy się położyła i kiedy wstała.
Rodzaju 19 36 I tak obie córki Lota stały się brzemienne przez swego ojca.
Rodzaju 19 37 Starsza, urodziwszy potem syna, dała mu imię Moab. Ten był praojcem dzisiejszych Moabitów.
Rodzaju 19 38 Młodsza również urodziła syna i nazwała go Ben-Ammi. Ten zaś stał się praojcem dzisiejszych Ammonitów.

Rodzaju 20  1 Potem Abraham powędrował stamtąd do Negebu i osiedlił się pomiędzy Kadesz i Szur. A gdy przebywał w Gerarze,
Rodzaju 20  2 mawiał o swej żonie Sarze: "Jest ona moją siostrą". Wobec tego Abimelek, król Geraru, wysłał [swoich] ludzi, by zabrali Sarę.
Rodzaju 20  3 Tej samej jednak nocy przyszedł Bóg do Abimeleka we śnie i powiedział do niego: "Umrzesz z powodu tej kobiety, którą zabrałeś, gdyż ona ma męża".
Rodzaju 20  4 Abimelek, który jeszcze nie zbliżył się do niej, rzekł: "Panie, czy miałbyś także ukarać śmiercią ludzi niewinnych?
Rodzaju 20  5 Przecież on mi mówił: "Ona jest moją siostrą", i przecież ona również mówiła: "On jest moim bratem". Uczyniłem to w prostocie serca i z rękami czystymi".
Rodzaju 20  6 Wtedy Bóg rzekł do niego: "I ja wiem, że uczyniłeś to w prostocie serca. Toteż sam ciebie powstrzymałem od wykroczenia przeciwko mnie; dlatego nie dopuściłem, abyś się jej dotknął.
Rodzaju 20  7 Teraz więc zwróć żonę temu człowiekowi, bo jest on prorokiem i będzie się modlił za ciebie, abyś pozostał przy życiu. Jeżeli zaś nie zwrócisz, wiedz, że na pewno nie minie śmierć ciebie i wszystkich twoich bliskich".
Rodzaju 20  8 Nazajutrz rano Abimelek zwołał wszystkich swoich domowników i opowiedział im to wszystko, oni zaś bardzo się przerazili.
Rodzaju 20  9 Potem Abimelek wezwał Abrahama i rzekł mu: "Cóżeś nam uczynił? Cóż ci zawiniłem, że o mało nie doprowadziłeś mnie i moich poddanych do wielkiego grzechu? Postąpiłeś ze mną tak, jak nie powinno się postępować!"
Rodzaju 20 10 I zapytał Abimelek Abrahama: "Jaki miałeś zamiar, czyniąc to?"
Rodzaju 20 11 Abraham odpowiedział: "Bo myślałem: Na pewno nie ma tu [u ludzi] bojaźni Bożej i zabiją mnie z powodu mej żony.
Rodzaju 20 12 Zresztą jest ona rzeczywiście moją siostrą, jako córka ojca mego, lecz z innej matki; mimo to została moją żoną.
Rodzaju 20 13 Gdy więc Bóg kazał mi wyruszyć z domu mego ojca na wędrówkę, rzekłem do niej: Wyświadczysz mi przysługę, gdy tam, dokąd przyjdziemy, będziesz mówiła o mnie: On jest moim bratem".
Rodzaju 20 14 Wtedy Abimelek dał Abrahamowi owce, woły, niewolników i niewolnice i zwrócił mu żonę jego, Sarę.
Rodzaju 20 15 Po czym rzekł: "Oto kraj mój przed tobą: zamieszkaj, gdzie ci się podoba!"
Rodzaju 20 16 Do Sary powiedział: "Daję bratu twemu tysiąc sztuk srebra; niechaj dla wszystkich, którzy są z tobą, będzie ci to dowodem, że jesteś bez winy".
Rodzaju 20 17 Abraham pomodlił się do Boga i Bóg uzdrowił Abimeleka, żonę jego i jego niewolnice, aby mogli mieć potomstwo;
Rodzaju 20 18 Bóg bowiem dotknął niepłodnością wszystkie łona w domu Abimeleka za Sarę, żonę Abrahama.

Rodzaju 21  1 Wreszcie Jahwe okazał Sarze łaskawość, jak to obiecał, i uczynił jej to, co zapowiedział.
Rodzaju 21  2 Sara stała się brzemienną i urodziła sędziwemu Abrahamowi syna w tym właśnie czasie, jaki Bóg wyznaczył.
Rodzaju 21  3 Abraham dał swemu synowi, którego mu Sara urodziła, imię Izaak.
Rodzaju 21  4 Abraham obrzezał Izaaka, gdy ten miał osiem dni, tak jak to Bóg mu przykazał.
Rodzaju 21  5 Abraham miał sto lat, gdy mu się urodził syn jego Izaak.
Rodzaju 21  6 Sara mówiła: "Powód do śmiechu dał mi Bóg. Każdy, kto się o tym dowie, śmiać się będzie z mej przyczyny".
Rodzaju 21  7 I dodawała: "Któż by się ośmielił rzec Abrahamowi: Sara będzie karmiła piersią dzieci, a jednak urodziłam syna mimo podeszłego wieku mego męża".
Rodzaju 21  8 Dziecko podrosło i zostało odłączone od piersi. Abraham wyprawił wielką ucztę w tym dniu, w którym Izaak został odłączony od piersi.
Rodzaju 21  9 Sara widząc, że syn Egipcjanki Hagar, którego ta urodziła Abrahamowi, naśmiewa się z Izaaka,
Rodzaju 21 10 rzekła do Abrahama: "Wypędź tę niewolnicę wraz z jej synem, bo syn tej niewolnicy nie będzie współdziedzicem z synem moim Izaakiem".
Rodzaju 21 11 To powiedzenie Abraham uznał za bardzo złe ze względu na swego syna.
Rodzaju 21 12 A wtedy Bóg rzekł do Abrahama: "Niechaj ci się nie wydaje złe to, co Sara powiedziała o tym chłopcu i o twojej niewolnicy. Posłuchaj jej, gdyż tylko od Izaaka będzie nazwane twoje potomstwo.
Rodzaju 21 13 Syna zaś tej niewolnicy uczynię również wielkim narodem, bo jest on twoim potomkiem".
Rodzaju 21 14 Nazajutrz rano wziął Abraham chleb oraz bukłak z wodą i dał Hagar, wkładając jej na barki, i wydalił ją wraz z dzieckiem. Ona zaś poszła i błąkała się po pustyni Beer-Szeby.
Rodzaju 21 15 A gdy zabrakło wody w bukłaku, ułożyła dziecko pod jednym krzewem,
Rodzaju 21 16 po czym odeszła i usiadła opodal tak daleko, jak łuk doniesie, mówiąc: "Nie będę patrzała na śmierć dziecka". I tak siedząc opodal, zaczęła głośno płakać.
Rodzaju 21 17 Ale Bóg usłyszał jęk chłopca i anioł Boży zawołał na Hagar z nieba: "Cóż ci to, Hagar? — nie lękaj się, bo usłyszał Bóg jęk chłopca tam leżącego.
Rodzaju 21 18 Wstań, podnieś chłopca i weź go za rękę, bo uczynię go wielkim narodem".
Rodzaju 21 19 Po czym Bóg otworzył jej oczy i ujrzała studnię z wodą; a ona poszła, napełniła bukłak wodą i dała chłopcu pić.
Rodzaju 21 20 Bóg otaczał chłopca opieką, gdy dorósł. Mieszkał on na pustyni i stał się łucznikiem.
Rodzaju 21 21 Mieszkał stale na pustyni Paran; matka zaś jego sprowadziła mu żonę z ziemi egipskiej.
Rodzaju 21 22 W owym czasie Abimelek z dowódcą swego wojska Pikolem tak powiedział do Abrahama: "Bóg pomaga ci we wszystkim, co czynisz.
Rodzaju 21 23 Złóż mi więc teraz tu na tym miejscu przysięgę na Boga, że ani wobec mnie, ani wobec mego potomstwa bliższego i dalszego nie dopuścisz się zdrady; że jak ja obszedłem się z tobą łaskawie, tak też i ty będziesz postępował względem mnie i tej ziemi, w której jesteś gościem".
Rodzaju 21 24 Abraham   rzekł:   "Przysięgam!"
Rodzaju 21 25 Równocześnie jednak Abraham zrobił Abimelekowi wymówkę z powodu studni z wodą, zabranej mu przemocą przez ludzi Abimeleka.
Rodzaju 21 26 Abimelek odpowiedział: "Nie wiem, kto to uczynił, boś ty mi nie dał o tym znać. Dopiero teraz dowiaduję się o tym".
Rodzaju 21 27 A potem Abraham dał Abimelekowi owce i woły, i tak obaj zawarli przymierze.
Rodzaju 21 28 Abraham wydzielił nadto z trzody siedem jagniąt.
Rodzaju 21 29 Abimelek zapytał Abrahama: "Co znaczy tych siedem jagniąt, które oddzieliłeś?"
Rodzaju 21 30 Odpowiedział Abraham: "Siedem tych jagniąt przyjmiesz ode mnie, żebym mógł mieć dowód, że to ja wykopałem ową studnię".
Rodzaju 21 31 Dlatego nazwano tę miejscowość Beer-Szeba, że tam obaj złożyli przysięgę.
Rodzaju 21 32 Po zawarciu przymierza w Beer-Szebie Abimelek i dowódca jego wojska Pikol udali się w powrotną drogę do kraju Filistynów.
Rodzaju 21 33 Abraham zaś zasadził w Beer-Szebie drzewo tamaryszkowe. Tam też wzywał imienia Boga Wiekuistego, Jahwe.
Rodzaju 21 34 I tak przebywał Abraham przez długi czas w kraju Filistynów.

Rodzaju 22  1 A po tych wydarzeniach Bóg wystawił Abrahama na próbę. Rzekł do niego: "Abrahamie!" A gdy on odpowiedział: "Oto jestem" —
Rodzaju 22  2 powiedział: "Weź twego syna jedynego, którego miłujesz, Izaaka, idź do kraju Moria  i tam złóż go w ofierze na jednym z pagórków, jaki ci wskażę".
Rodzaju 22  3 Nazajutrz rano Abraham osiodłał swego osiołka, zabrał z sobą dwóch swych ludzi i syna Izaaka, narąbał drzewa do spalenia ofiary i ruszył w drogę do miejscowości, o której mu Bóg powiedział.
Rodzaju 22  4 Na trzeci dzień Abraham, spojrzawszy, dostrzegł z daleka ową miejscowość.
Rodzaju 22  5 I wtedy rzekł do swych sług: "Zostańcie tu z osiołkiem, ja zaś i chłopiec pójdziemy tam, aby oddać pokłon Bogu, a potem wrócimy do was".
Rodzaju 22  6 Abraham zabrawszy drwa do spalenia ofiary włożył je na syna swego Izaaka, wziął do ręki ogień i nóż, po czym obaj się oddalili.
Rodzaju 22  7 Izaak odezwał się do swego ojca Abrahama: "Ojcze mój!" A gdy ten rzekł: "Oto jestem, mój synu" — zapytał: "Oto ogień i drwa, a gdzież jest jagnię na całopalenie?"
Rodzaju 22  8 Abraham odpowiedział: "Bóg upatrzy sobie jagnię na całopalenie, synu mój". I szli obydwaj dalej.
Rodzaju 22  9 A gdy przyszli na to miejsce, które Bóg wskazał, Abraham zbudował tam ołtarz, ułożył na nim drwa i związawszy syna swego Izaaka położył go na tych drwach na ołtarzu.
Rodzaju 22 10 Potem Abraham sięgnął ręką po nóż, aby zabić swego syna.
Rodzaju 22 11 Ale wtedy anioł Jahwe zawołał na niego z nieba i rzekł: "Abrahamie, Abrahamie!" A on rzekł: "Oto jestem".
Rodzaju 22 12 Powiedział mu: "Nie podnoś ręki na chłopca i nie czyń mu nic złego! Teraz poznałem, że boisz się Boga, bo nie odmówiłeś Mi nawet twego jedynego syna".
Rodzaju 22 13 Abraham, obejrzawszy się poza siebie, spostrzegł barana uwikłanego rogami w zaroślach. Poszedł więc, wziął barana i złożył w ofierze całopalnej zamiast swego syna.
Rodzaju 22 14 I dał Abraham miejscu temu nazwę "Jahwe widzi". Stąd to mówi się dzisiaj: "Na wzgórzu Jahwe się ukazuje".
Rodzaju 22 15 Po czym anioł Jahwe przemówił głośno z nieba do Abrahama po raz drugi:
Rodzaju 22 16 "Przysięgam na siebie, wyrocznias Jahwe, że ponieważ uczyniłeś to, iż nie oszczędziłeś syna twego jedynego,
Rodzaju 22 17 będę ci błogosławił i dam ci potomstwo tak liczne jak gwiazdy na niebie i jak ziarnka piasku na wybrzeżu morza; potomkowie twoi zdobędą warownie swych nieprzyjaciół.
Rodzaju 22 18 Wszystkie ludy ziemi będą sobie życzyć szczęścia na wzór twego potomstwa, dlatego że usłuchałeś mego rozkazu".
Rodzaju 22 19 Abraham wrócił do swych sług i, wyruszywszy razem z nimi w drogę, poszedł do Beer-Szeby. I mieszkał Abraham nadal w Beer-Szebie.
Rodzaju 22 20 Po tych wydarzeniach doniesiono Abrahamowi: Milka również urodziła synów twemu bratu, Nachorowi:
Rodzaju 22 21 Usa, syna pierworodnego, Buza, jego brata, Kemuela, praojca Aramejczyków,
Rodzaju 22 22 Keseda, Chazo, Pildasza, Jidlafa oraz Betuela.
Rodzaju 22 23 Betuel zaś był ojcem Rebeki. Ośmiu synów urodziła Milka Nachorowi, bratu Abrahama.
Rodzaju 22 24 Również drugorzędna żona Nachora, imieniem Reuma, urodziła Tebacha, Gachama, Tachasza i Maakę.

Rodzaju 23  1 Sara doczekała się stu dwudziestu siedmiu lat życia.
Rodzaju 23  2 Zmarła ona w Kiriat-Arba, czyli w Hebronie, w kraju Kanaan. Abraham rozpoczął więc obrzędową żałobę nad Sarą, aby ją opłakać.
Rodzaju 23  3 A potem powstawszy odszedł od swej zmarłej i zwrócił się do Chetytów z taką prośbą:
Rodzaju 23  4 "Choć mieszkam wśród was jako przybysz, sprzedajcie mi tu u was grób na własność, abym mógł pochować moją zmarłą".
Rodzaju 23  5 Chetyci dali taką odpowiedź Abrahamowi:
Rodzaju 23  6 "Posłuchaj nas, panie! Uchodzisz wśród nas za człowieka szczególnie zaszczyconego przez Boga; pochowaj więc swą zmarłą w najprzedniejszym z naszych grobów. Nikt z nas nie odmówi ci swego grobu do pochowania twej zmarłej".
Rodzaju 23  7 Wtedy Abraham powstał i, oddawszy pokłon zgromadzonym Chetytom, zaczął do nich tak mówić:
Rodzaju 23  8 "Jeśli godzicie się, abym pochował moją zmarłą, posłuchajcie mnie! Proście za mną Efrona, syna Sochara,
Rodzaju 23  9 żeby mi sprzedał pieczarę Makpela, która znajduje się na krańcu jego pola; za odpowiednią cenę niechaj mi ją sprzeda, abym miał wśród was grób na własność".
Rodzaju 23 10 Efron Chetyta, który siedział wśród swych współplemieńców, odpowiedział Abrahamowi wobec nich i wobec wszystkich wchodzących w bramę miasta:
Rodzaju 23 11 "Nie, panie mój, posłuchaj mnie: pole to i pieczarę, która na nim się znajduje, daję ci; w obecności moich współbraci daję ci ją, pochowaj swą zmarłą".
Rodzaju 23 12 Ale Abraham, oddawszy pokłon Chetytom,
Rodzaju 23 13 oświadczył Efronowi wobec zebranych: "Raczej ty zechciej mnie posłuchać: daję pieniądze za to pole, przyjmij ode mnie, a wtedy dopiero pochowam tam moją zmarłą".
Rodzaju 23 14 Efron dał na to Abrahamowi taką odpowiedź:
Rodzaju 23 15 "Panie mój, posłuchaj mnie: ziemia warta czterysta syklóws srebra — suma niewielka dla mnie i dla ciebie — pochowaj swoją zmarłą!"
Rodzaju 23 16 Abraham przystał na żądanie Efrona. Odważył więc Efronowi sumę, którą ten wymienił w obecności Chetytów: czterysta syklów srebra, jakie były wówczas w obiegu.
Rodzaju 23 17 Tak więc posiadłość Efrona w Makpela, w pobliżu Mamre, czyli pole i znajdująca się na nim pieczara, oraz wszystkie drzewa wzdłuż jego granicy, stały się
Rodzaju 23 18 własnością Abrahama w obecności Chetytów i wszystkich, którzy wchodzili w bramę ich miasta.
Rodzaju 23 19 A potem Abraham pochował swoją żonę Sarę w pieczarze na polu [zwanym] Makpela w pobliżu Mamre, czyli Hebronu, w kraju Kanaan.
Rodzaju 23 20 Odtąd pole i znajdująca się na nim pieczara przeszły od Chetytów do Abrahama jako grób na własność do chowania zmarłych.

Rodzaju 24  1 Abraham zestarzał się i doszedł do podeszłego wieku, a Bóg mu we wszystkim błogosławił.
Rodzaju 24  2 I rzekł Abraham do swego sługi, który piastował w jego rodzinie godność zarządcy całej posiadłości: "Połóż mi twą rękę pod biodro,
Rodzaju 24  3 bo chcę, żebyś mi przysiągł na Boga nieba i ziemi, Jahwe, że nie weźmiesz dla mego syna Izaaka żony spośród kobiet Kanaanu, w którym mieszkam,
Rodzaju 24  4 ale że pójdziesz do kraju mego rodzinnego i wybierzesz żonę dla mego syna Izaaka".
Rodzaju 24  5 Odpowiedział mu sługa: "A gdyby taka kobieta nie zechciała przyjść ze mną do tego kraju, czy mogę wtedy zaprowadzić twego syna do kraju, z którego pochodzisz?"
Rodzaju 24  6 Rzekł do niego Abraham: "Nie czyń tego nigdy, abyś miał tam wracać z moim synem!
Rodzaju 24  7 Jahwe, Bóg niebios, który mnie wywiódł z domu mego ojca i z mego kraju rodzinnego, który mi uroczyście obiecał: Potomstwu twemu dam ten kraj, On pośle swego anioła przed tobą; znajdziesz tam żonę dla mego syna.
Rodzaju 24  8 A gdyby owa kobieta nie chciała przyjść z tobą, wtedy jesteś zwolniony z przysięgi; byleś tylko z synem moim tam nie wracał".
Rodzaju 24  9 Wtedy sługa położył rękę pod biodro Abrahama, pana swego, i przysiągł, że spełni, jak mu powiedziano.
Rodzaju 24 10 Sługa ów zabrał z sobą dziesięć wielbłądów oraz kosztowności swego pana i wyruszył do Aram-Naharaims, do miasta, w którym mieszkał Nachor.
Rodzaju 24 11 Tam rozsiodłał wielbłądy przy studni poza miastem w porze wieczornej, wtedy właśnie, kiedy kobiety wychodziły czerpać wodę;
Rodzaju 24 12 I modlił się: "Jahwe, Boże pana mego Abrahama, spraw, abym spotkał ją dzisiaj; bądź łaskaw dla mego pana Abrahama!
Rodzaju 24 13 Gdy teraz stoję przy źródle i gdy córki mieszkańców tego miasta wychodzą, aby czerpać wodę,
Rodzaju 24 14 niechaj dziewczyna, której powiem: "Nachyl mi dzban twój, abym się mógł napić", a ona mi odpowie: "Pij, a i wielbłądy twoje napoję", będzie tą, którą przeznaczyłeś dla sługi swego Izaaka; wtedy poznam, że jesteś łaskaw dla mego pana".
Rodzaju 24 15 Zanim przestał się modlić, nadeszła Rebeka, córka Betuela, syna Milki, żony Nachora, brata Abrahama; wyszła z dzbanem na ramieniu.
Rodzaju 24 16 Panna to była bardzo piękna, dziewica, która nie obcowała jeszcze z mężem. Ona to zeszła do źródła i napełniwszy swój dzban wracała.
Rodzaju 24 17 Wtedy sługa ów szybko zabiegł jej drogę i rzekł: "Daj mi się napić trochę wody z twego dzbana!"
Rodzaju 24 18 A ona powiedziała: "Pij, panie mój" — i szybko pochyliła swój dzban, i dała mu pić.
Rodzaju 24 19 A gdy go napoiła, rzekła: "Także dla twych wielbłądów naczerpię wody, aby mogły pić do woli".
Rodzaju 24 20 Po czym szybko wylała ze swego dzbana wodę do koryta i pobiegła znów do studni czerpać wodę, aż nanosiła dla wszystkich wielbłądów.
Rodzaju 24 21 On zaś zdziwiony czekał w milczeniu, aby się przekonać, czy Jahwe pozwoli mu dopiąć celu podróży, czy nie.
Rodzaju 24 22 Ale gdy się wielbłądy napiły, wyjął kolczyk złoty wagi pół sykla5 oraz włożył na jej ręce dwie bransolety złote ważące dziesięć syklów
Rodzaju 24 23 i zapytał: "Czyją jesteś córką, powiedzże mi; czy w domu twego ojca jest miejsce dla nas na nocleg?"
Rodzaju 24 24 A ona rzekła: "Jestem córką Betuela, syna Milki, którego ona urodziła Nachorowi".
Rodzaju 24 25 Po czym dodała: "Dość u nas słomy i paszy oraz miejsca do przenocowania".
Rodzaju 24 26 Wtedy człowiek ów padł na kolana i, oddawszy pokłon Jahwe,
Rodzaju 24 27 rzekł: "Niech będzie błogosławiony Jahwe, Bóg mego pana Abrahama, który nie omieszkał okazać łaskawości swej i wierności memu panu, ponieważ prowadził mnie w drodze do domu krewnych mojego pana!"
Rodzaju 24 28 Tymczasem dziewczyna pobiegła do domu i opowiedziała matce swej o tym, co zaszło.
Rodzaju 24 29 A miała Rebeka brata imieniem Laban. Ten to Laban udał się spiesznie do owego człowieka, za miasto do źródła.
Rodzaju 24 30 Zobaczył bowiem kolczyk i bransolety na rękach swej siostry i usłyszał, jak Rebeka mówiła, co jej ów człowiek powiedział. Zbliżywszy się więc do tego człowieka, stojącego z wielbłądami u źródła,
Rodzaju 24 31 rzekł do niego: "Pójdź, błogosławiony przez Jahwe, czemu stoisz tu na dworze! Przygotowałem dom dla ciebie i miejsce dla twych wielbłądów".
Rodzaju 24 32 Udał się więc ów człowiek do domu. Rozkiełznano wielbłądy, dano słomę i paszę wielbłądom oraz wodę do obmycia jego nóg i nóg ludzi, którzy z nim byli.
Rodzaju 24 33 Gdy zaś podano owemu człowiekowi posiłek, rzekł: "Nie będę jadł, dopóki nie przedstawię mej prośby". Rzekł Laban: "Mów".
Rodzaju 24 34 I zaczął mówić: "Jestem sługą Abrahama.
Rodzaju 24 35 Jahwe w szczególny sposób błogosławił memu panu, toteż stał się on zamożny: dał mu owce, woły, srebro, złoto, niewolników, niewolnice, wielbłądy i osły.
Rodzaju 24 36 Żona zaś pana mego, Sara, urodziła panu memu w podeszłym swym wieku syna. Jemu to oddał on całą swą majętność.
Rodzaju 24 37 Pan mój kazał mi przysiąc, że spełnię takie polecenie: Nie wolno ci wziąć żony dla mego syna spośród kobiet Kanaanu — kraju, w którym przebywam.
Rodzaju 24 38 Lecz masz udać się do rodziny mego ojca, do moich krewnych, i stamtąd wziąć żonę dla mego syna.
Rodzaju 24 39 Gdy zaś rzekłem memu panu: A jeśli taka kobieta nie zechce pójść ze mną —
Rodzaju 24 40 odpowiedział mi: Jahwe, któremu służę, pośle z tobą swego anioła i sprawi, że zamiar twój powiedzie ci się, że weźmiesz żonę dla mego syna z rodziny mojej, z rodu mojego ojca.
Rodzaju 24 41 Będziesz zaś zwolniony z przysięgi, jeśli przyjdziesz do mych krewnych, a oni ci jej nie dadzą; tylko wtedy będziesz zwolniony z przysięgi.
Rodzaju 24 42 Gdy więc dziś przyszedłem do źródła, modliłem się: Jahwe, Boże pana mego Abrahama, jeśli taka wola Twoja, spraw, abym dopiął celu podróży, którą odbywam.
Rodzaju 24 43 Oto jestem u źródła. Niech więc stanie się tak, żeby ta dziewczyna wyszła czerpać wodę. A gdy jej powiem: Daj mi się napić trochę wody z twego dzbana,
Rodzaju 24 44 niechaj mi powie: Pij ty, a i wielbłądy twe napoję; będzie to ta kobieta, którą Jahwe wybrał dla syna pana mojego.
Rodzaju 24 45 Zaledwie przestałem tak w duchu się modlić, ukazała się Rebeka z dzbanem na ramieniu i zeszła do źródła, aby czerpać wodę. Wtedy powiedziałem do niej: Daj mi pić.
Rodzaju 24 46 Ona zaś szybko nachyliła swój dzban i powiedziała: Pij, a potem napoję także twe wielbłądy. I napiłem się, i wielbłądy moje napoiła.
Rodzaju 24 47 A gdym ją zapytał: Czyją jesteś córką, odpowiedziała: Jestem córką Betuela, syna Nachora, którego urodziła mu Milka. Włożyłem więc kolczyk w nozdrza jej i bransolety na jej ręce.
Rodzaju 24 48 A potem padłem na kolana i oddałem pokłon Jahwe; i dziękowałem Jahwe, Bogu pana mego Abrahama, że poprowadził mnie drogą właściwą, abym wziął bratanicę pana mego za żonę dla jego syna.
Rodzaju 24 49 A teraz powiedzcie mi, czy chcecie okazać panu mojemu prawdziwą życzliwość; a jeśli nie — powiedzcie, a wtedy udam się gdzie indziej".
Rodzaju 24 50 Wtedy Laban i Betuel tak odpowiedzieli: "Ponieważ Jahwe tak zamierzył, nie możemy ci powiedzieć nie lub tak.
Rodzaju 24 51 Masz przed sobą Rebekę, weź ją z sobą i idź. Niechaj będzie ona żoną syna pana twego, jak postanowił Jahwe".
Rodzaju 24 52 Gdy sługa Abrahama usłyszał te ich słowa, oddał pokłon Jahwe.
Rodzaju 24 53 Po czym wyjąwszy srebrne i złote klejnoty oraz szaty, dał je Rebece; a bratu i matce jej ofiarował kosztowności.
Rodzaju 24 54 Potem on i ci, którzy z nim przybyli, najadłszy się i napiwszy, udali się na spoczynek. A gdy wstali rano, rzekł sługa Abrahama: "Pozwólcie mi wrócić do mego pana".
Rodzaju 24 55 Odpowiedzieli brat i matka dziewczyny: "Niechaj pozostanie ona z dziesięć dni, zanim odejdzie".
Rodzaju 24 56 Ale on przynaglał, mówiąc: "Nie zatrzymujcie mnie wy, skoro Jahwe pozwolił mi dopiąć celu mojej podróży. Pozwólcie mi odejść i wrócić do mego pana".
Rodzaju 24 57 Wtedy oni rzekli: "Zawołamy dziewczynę i zapytamy jej, niechaj sama powie".
Rodzaju 24 58 Zawołali zatem Rebekę i spytali: "Czy chcesz iść z tym człowiekiem?" A ona odpowiedziała: "Chcę iść".
Rodzaju 24 59 Wyprawili więc Rebekę, siostrę swoją, i jej piastunkę ze sługą Abrahama i z jego ludźmi.
Rodzaju 24 60 Pobłogosławili Rebekę i tak rzekli: "Siostro nasza, wzrastaj w tysiące nieprzeliczone: i niech potomstwo twoje zdobędzie bramy swych nieprzyjaciół!"
Rodzaju 24 61 Po czym Rebeka i jej niewolnice wsiadły na wielbłądy i ruszyły w drogę za owym człowiekiem. Sługa Abrahama zabrał więc Rebekę i odjechał.
Rodzaju 24 62 A Izaak, który naówczas mieszkał w Negebies, właśnie wracał od studni Lachaj-Roj;
Rodzaju 24 63 wyszedł bowiem pogrążony w smutku na pole przed wieczorem. Podniósłszy oczy ujrzał zbliżające się wielbłądy.
Rodzaju 24 64 Gdy zaś Rebeka podniosła oczy, spostrzegła Izaaka, szybko zsiadła z wielbłąda
Rodzaju 24 65 i spytała sługi: "Kto to jest ten mężczyzna, który idzie ku nam przez pole?" Sługa odpowiedział: "To mój pan". Wtedy Rebeka wzięła zasłonę i zakryła twarz.
Rodzaju 24 66 Kiedy sługa opowiedział Izaakowi o wszystkim, czego dokonał,
Rodzaju 24 67 Izaak wprowadził Rebekę do namiotu Sary, swej matki. Wziąwszy Rebekę za żonę, Izaak miłował ją, bo była mu pociechą po matce.

Rodzaju 25  1 Abraham poślubił jeszcze drugą kobietę, imieniem Ketura.
Rodzaju 25  2 Ona to urodziła mu Zimrana, Jokszana, Medana, Midiana, Jiszbaka i Szuacha.
Rodzaju 25  3 Jokszan był ojcem Saby i Dedana; synami zaś Dedana byli: Aszszurim, Letuszim i Leummim.
Rodzaju 25  4 Synowie Midiana: Efa, Efer, Henoch, Abida i Eldaa. — Wszyscy ci byli potomkami Ketury.
Rodzaju 25  5 Abraham całą swą majętność oddał Izaakowi,
Rodzaju 25  6 synów zaś, których miał z żon drugorzędnych, obdarował i kazał im jeszcze za swego życia odejść od Izaaka ku wschodowi, do kraju leżącego na wschód.
Rodzaju 25  7 A gdy Abraham dożył lat stu siedemdziesięciu pięciu,
Rodzaju 25  8 zbliżył się kres jego życia i zmarł w późnej, lecz szczęśliwej starości, syt życia, i połączył się ze swoimi przodkami.
Rodzaju 25  9 Izaak i Izmael, synowie Abrahama, pochowali go w pieczarze Makpela na polu Efrona, syna Sochara Chetyty, w pobliżu Mamre.
Rodzaju 25 10 Na tym polu, które nabył Abraham od Chetytów, został on pochowany obok swej żony, Sary.
Rodzaju 25 11 Po śmierci Abrahama Bóg błogosławił jego synowi Izaakowi. Izaak zamieszkał w pobliżu studni Lachaj-Roj.
Rodzaju 25 12 Oto potomkowie Izmaela, syna Abrahama, którego Abrahamowi urodziła Egipcjanka Hagar, niewolnica Sary.
Rodzaju 25 13 Oto imiona synów Izmaela, imiona pochodzących od nich potomków: Nebajot, pierworodny syn Izmaela, Kedar, Adbeel, Mibsam,
Rodzaju 25 14 Miszma, Duma, Massa,
Rodzaju 25 15 Chadad, Tema, Jetur, Nafisz i Kedma.
Rodzaju 25 16 Oto synowie Izmaela i takie są zarazem nazwy miejscowości, w których oni przebywali lub się osiedlili — dwunastu naczelników ich szczepów.
Rodzaju 25 17 A Izmael, mając sto trzydzieści siedem lat, doszedł do kresu swego życia; umarł i połączył się ze swoimi przodkami.
Rodzaju 25 18 [Jego zaś potomkowie] mieszkali od Chawila aż do Szur, leżącego naprzeciw Egiptu, na drodze do Aszszuru. Osiedlili się tam, mimo sprzeciwu ze strony spokrewnionych z nimi szczepów.
Rodzaju 25 19 Oto dzieje potomków Izaaka, syna Abrahama. Abraham był ojcem Izaaka.
Rodzaju 25 20 Izaak miał czterdzieści lat, gdy wziął sobie za żonę Rebekę, córkę Betuela, Aramejczyka z Paddan-Aram, siostrę Labana Aramejczyka.
Rodzaju 25 21 Izaak modlił się do Jahwe za swą żonę, gdyż była ona niepłodna. Jahwe wysłuchał go, i Rebeka, żona Izaaka, stała się brzemienna.
Rodzaju 25 22 A gdy walczyły z sobą dzieci w jej łonie, pomyślała: "Jeśli tak bywa, to czemu mnie się to przytrafia?" Poszła więc zapytać o to Jahwe,
Rodzaju 25 23 a Jahwe jej powiedział: "Dwa narody są w twym łonie, dwa odrębne ludy wyjdą z twych wnętrzności; jeden będzie silniejszy od drugiego, starszy będzie sługą młodszego".
Rodzaju 25 24 Kiedy nadszedł czas porodu, okazało się, że w łonie jej były bliźnięta.
Rodzaju 25 25 I wyszedł pierwszy syn czerwony, cały pokryty owłosieniem, jakby płaszczem; nazwano go więc Ezaw.
Rodzaju 25 26 Zaraz potem ukazał się brat jego, trzymający Ezawa za piętę; dano mu przeto imię Jakub. — Izaak miał lat sześćdziesiąt, gdy mu się oni urodzili.
Rodzaju 25 27 A gdy chłopcy urośli, Ezaw stał się zręcznym myśliwym, żyjącym w polu. Jakub zaś był człowiekiem spokojnym, mieszkającym w namiocie.
Rodzaju 25 28 Izaak miłował Ezawa, bo ten przyrządzał mu ulubione potrawy z upolowanej zwierzyny; Rebeka natomiast kochała Jakuba.
Rodzaju 25 29 Gdy pewnego razu Jakub gotował jakąś potrawę, nadszedł z pola Ezaw bardzo znużony
Rodzaju 25 30 i rzekł do Jakuba: "Daj mi choć trochę tej czerwonej potrawy, jestem bowiem znużony". — Dlatego nazwano go Edom.
Rodzaju 25 31 Jakub odpowiedział: "Odstąp mi najprzód twój przywilej pierworodztwa!"
Rodzaju 25 32 Rzekł Ezaw: "Skoro niemal umieram [z głodu], cóż mi po pierworodztwie?"
Rodzaju 25 33 Na to Jakub: "Zaraz mi przysięgnij". Ezaw mu przysiągł i tak odstąpił swe pierworodztwo Jakubowi.
Rodzaju 25 34 Wtedy Jakub podał Ezawowi chleb i gotowaną soczewicę. Ezaw najadł się i napił, a potem wstał i oddalił się. Tak to Ezaw zlekceważył przywilej pierworodztwa.

Rodzaju 26  1 Gdy w kraju nastał głód, drugi z kolei po tym, który był za czasów Abrahama, Izaak powędrował do Abimeleka, króla filistyńskiego, do Geraru.
Rodzaju 26  2 Ukazał mu się bowiem Jahwe i rzekł: "Nie idź do Egiptu, lecz zatrzymaj się w tym kraju, który ci wskażę.
Rodzaju 26  3 Zamieszkaj w tym kraju, a Ja będę z tobą, będę ci błogosławił. Bo tobie i twemu potomstwu oddaję wszystkie te ziemie i dotrzymam przysięgi , którą dałem twojemu ojcu, Abrahamowi,
Rodzaju 26  4 że rozmnożę potomstwo twe jak gwiazdy na niebie oraz dam twojemu potomstwu wszystkie te ziemie. Wszystkie ludy ziemi będą sobie życzyć szczęścia na wzór twego potomstwa,
Rodzaju 26  5 dlatego że Abraham był mi posłuszny — przestrzegał tego, co mu poleciłem: moich nakazów, praw i pouczeń".
Rodzaju 26  6 Tak więc Izaak zamieszkał w Gerarze.
Rodzaju 26  7 A kiedy okoliczni mieszkańcy pytali go o jego żonę, odpowiedział: "Jest ona moją siostrą". Bał się bowiem mówić: "To moja żona", gdyż myślał sobie: "Jeszcze gotowi mnie zabić z powodu Rebeki". — Była ona bowiem bardzo piękna.
Rodzaju 26  8 Gdy tak mieszkał tam dłuższy czas, pewnego razu Abimelek, król filistyński, wyglądając przez okno, dostrzegł Izaaka uśmiechającego się czule do Rebeki, jako do żony.
Rodzaju 26  9 Wezwał więc Abimelek Izaaka i rzekł: "Przecież to jest twoja żona; dlaczego mówiłeś: Jest ona moją siostrą?" Odpowiedział mu Izaak: "Mówiłem tak, aby przez nią nie postradać życia".
Rodzaju 26 10 A na to Abimelek: "Czemu z nami tak postąpiłeś? Niewiele brakowało, aby któryś z mych poddanych żył z twoją żoną, a wtedy sprowadziłbyś na nas winę!"
Rodzaju 26 11 Abimelek dał więc wszystkim swym poddanym takie ostrzeżenie: "Ktokolwiek tknie się żony tego człowieka, zostanie zgładzony".
Rodzaju 26 12 Przebywając w tym kraju, zasiał Izaak ziarno i doczekał się w owym roku stokrotnego plonu, gdyż Jahwe mu pobłogosławił.
Rodzaju 26 13 I tak stawał się on coraz bardziej zasobny, aż dorobił się wielkiej majętności.
Rodzaju 26 14 Miał liczne stada owiec i wołów i wiele służby. Toteż Filistyni z zazdrości
Rodzaju 26 15 zasypali ziemią wszystkie studnie, które słudzy jego ojca, Abrahama, niegdyś wykopali.
Rodzaju 26 16 Sam zaś Abimelek rzekł do Izaaka: "Odejdź od nas, bo jesteś zamożniejszy od nas!"
Rodzaju 26 17 Izaak oddalił się więc stamtąd i rozbiwszy namioty w dolinie Geraru, tam osiadł.
Rodzaju 26 18 I zaczął oczyszczać studnie, które były niegdyś wykopane za życia Abrahama, jego ojca, a które Filistyni po śmierci Abrahama zasypali, i przywrócił im takie nazwy, jakie niegdyś ponadawał jego ojciec.
Rodzaju 26 19 A gdy słudzy Izaaka, kopiąc w owej dolinie studnię, natrafili na bijące źródło,
Rodzaju 26 20 pasterze z Geraru wszczęli sprzeczkę z pasterzami Izaaka i mówili: "To dla nas ta woda!" — Studnię tę nazwał Esek, bo swarzyli się z nim o nią. —
Rodzaju 26 21 Potem wykopali inną studnię, i znów powstał o nią spór; toteż dał jej nazwę Sitna.
Rodzaju 26 22 Izaak przeniósł się więc na inne miejsce i wykopał jeszcze inną studnię. O tę studnię już nie było sporów. Izaak dał jej nazwę Rechobot, mówiąc: "Teraz dał nam Jahwe swobodną przestrzeń, abyśmy się rozmnażali w tym kraju".
Rodzaju 26 23 Potem wyruszył Izaak do Beer-Szeby.
Rodzaju 26 24 I zaraz pierwszej nocy ukazał mu się Jahwe i rzekł: "Ja jestem Bogiem twego ojca, Abrahama. Nie lękaj się, bo Ja będę z tobą. I będę ci błogosławił, rozmnażając twoje potomstwo przez wzgląd na Abrahama, który Mi służył".
Rodzaju 26 25 Izaak zbudował więc tam ołtarz i wzywał imienia Jahwe. Rozbił też tam swój namiot, a słudzy Izaaka wykopali tam studnię.
Rodzaju 26 26 Potem przybyli z Geraru Abimelek i Achuzat, jeden z przyjaciół Abimeleka, oraz dowódca wojska, Pikol.
Rodzaju 26 27 Izaak rzekł do nich: "Czemu przybywacie do mnie, przecież znienawidziliście mnie i kazaliście mi się od was oddalić?"
Rodzaju 26 28 Oni zaś odpowiedzieli: "Widząc, jak Jahwe jest z tobą, postanowiliśmy, aby istniała między nami, czyli między tobą a nami, umowa. Chcemy z tobą zawrzeć przymierze,
Rodzaju 26 29 że nie uczynisz nam nic złego, jak i my nie skrzywdziliśmy ciebie, wyświadczając ci tylko dobro, i pozwoliliśmy ci spokojnie odejść. Niechaj ci więc teraz Jahwe błogosławi!"
Rodzaju 26 30 Izaak wyprawił im ucztę, oni zaś jedli i pili.
Rodzaju 26 31 Nazajutrz rano złożyli sobie nawzajem przysięgę, po czym Izaak ich pożegnał i rozstali się w zgodzie.
Rodzaju 26 32 A gdy tego dnia słudzy Izaaka przynieśli mu wiadomość o studni, którą wykopali, mówiąc: "Znaleźliśmy wodę 
Rodzaju 26 33 nazwał on tę studnię Szibea. — Stąd miasto to nosi po dzień dzisiejszy nazwę Beer-Szeba.
Rodzaju 26 34 Gdy Ezaw miał czterdzieści lat, wziął za żonę Jehudit, córkę Chetyty Beeriego, oraz Bosmat, córkę Chetyty Elona.
Rodzaju 26 35 Były one powodem zgryzoty Izaaka i Rebeki.

Rodzaju 27  1 Gdy Izaak zestarzał się i jego oczy stały się tak słabe, że już nie mógł widzieć, zawołał na Ezawa, swego starszego syna: "Synu mój!"
Rodzaju 27  2 A kiedy ten odezwał się: "Jestem", Izaak rzekł: "Oto zestarzałem się i nie znam dnia mojej śmierci.
Rodzaju 27  3 Weź więc teraz przybory myśliwskie, twój kołczan i łuk, idź na łowy i upoluj coś dla mnie.
Rodzaju 27  4 Potem zaś przyrządzisz mi smaczną potrawę, jaką lubię, podasz mi ją, a ja z serca ci pobłogosławię, zanim umrę".
Rodzaju 27  5 Rebeka słyszała to, co Izaak mówił do swego syna Ezawa. Gdy więc Ezaw poszedł już na łowy, aby przynieść coś z upolowanej zwierzyny,
Rodzaju 27  6 rzekła do swego syna, Jakuba: "Słyszałam, jak ojciec rozmawiał z twoim bratem Ezawem i dał mu takie polecenie:
Rodzaju 27  7 Przynieś dla mnie coś z polowania i przyrządź smaczną potrawę, abym zjadł i pobłogosławił cię wobec Jahwe przed śmiercią.
Rodzaju 27  8 Teraz więc, synu mój, posłuchaj mego polecenia, które ci dam.
Rodzaju 27  9 Idź, weź dla mnie z trzody dwa dorodne koźlątka, ja zaś przyrządzę z nich smaczną potrawę dla twego ojca, taką, jaką lubi.
Rodzaju 27 10 Potem mu zaniesiesz, on zje i w zamian za to udzieli ci przed śmiercią błogosławieństwa".
Rodzaju 27 11 Ale Jakub rzekł do swej matki: "Przecież mój brat, Ezaw, jest owłosiony, ja zaś gładki.
Rodzaju 27 12 Jeśli się mnie dotknie mój ojciec, będzie wyglądało tak, jak gdybym z niego żartował, i wtedy mogę ściągnąć na siebie przekleństwo zamiast błogosławieństwa".
Rodzaju 27 13 Rzekła mu matka: "Niech na mnie spadnie to przekleństwo dla ciebie, mój synu! Tylko posłuchaj mnie, idź i przynieś mi koźlęta".
Rodzaju 27 14 Poszedł więc Jakub szukać ich i przyniósł je swej matce; ona zaś przyrządziła z nich smaczną potrawę, taką, jaką lubił jego ojciec.
Rodzaju 27 15 Potem Rebeka wzięła szaty Ezawa, swego starszego syna, najlepsze, jakie miała u siebie, ubrała w nie Jakuba, swojego młodszego syna,
Rodzaju 27 16 i skórkami koźląt owinęła mu ręce i nieowłosioną szyję.
Rodzaju 27 17 Po czym dała Jakubowi ową smaczną potrawę, którą przygotowała, i chleb.
Rodzaju 27 18 Jakub, wszedłszy do swego ojca, rzekł: "Ojcze mój!" A Izaak: "Słyszę; któryś ty jest, synu mój?"
Rodzaju 27 19 Odpowiedział Jakub ojcu: "Jestem Ezaw, twój syn pierworodny. Uczyniłem, jak mi poleciłeś. Podnieś się, siądź i zjedz potrawę z upolowanej przeze mnie zwierzyny, i pobłogosław mi".
Rodzaju 27 20 Izaak rzekł do syna: "Jakże tak szybko mogłeś coś upolować, synu mój?" A Jakub na to: "Jahwe, Bóg twój, sprawił, że tak mi się właśnie zdarzyło".
Rodzaju 27 21 Wtedy Izaak rzekł do Jakuba: "Zbliż się, abym dotknąwszy ciebie mógł się upewnić, czy to mój syn Ezaw, czy nie".
Rodzaju 27 22 Jakub przybliżył się do swego ojca Izaaka, a ten dotknąwszy go rzekł: "Głos jest głosem Jakuba, ale ręce- rękami Ezawa!"
Rodzaju 27 23 Nie rozpoznał jednak Jakuba, gdyż jego ręce były owłosione jak ręce Ezawa. A mając udzielić mu błogosławieństwa,
Rodzaju 27 24 zapytał go jeszcze: "Ty jesteś syn mój Ezaw?" Jakub odpowiedział: "Ja jestem".
Rodzaju 27 25 Rzekł więc: "Podaj mi, abym zjadł to, co upolowałeś, synu mój, i abym ci sam pobłogosławił". Jakub podał mu i on jadł. Przyniósł mu też i wina, a on pił.
Rodzaju 27 26 A potem jego ojciec Izaak rzekł do niego: "Zbliż się i pocałuj mnie, mój synu!"
Rodzaju 27 27 Jakub zbliżył się i pocałował go. Gdy Izaak poczuł woń jego szat, dając mu błogosławieństwo mówił: "Oto woń mego syna jak woń pola, które pobłogosławił Jahwe!
Rodzaju 27 28 Niechaj tobie Bóg użycza rosy z niebios i żyzności ziemi, obfitości zboża i moszczu winnego.
Rodzaju 27 29 Niechaj ci służą ludy i niech ci pokłon oddają narody. Bądź panem twoich braci i niech ci pokłon oddają synowie twej matki! Każdy, kto będzie ci złorzeczył, niech będzie przeklęty. Każdy, kto będzie cię błogosławił, niech będzie błogosławiony!"
Rodzaju 27 30 Gdy Izaak wypowiedział swe błogosławieństwo nad Jakubem i gdy ten tylko co odszedł od niego, wrócił z łowów brat Jakuba, Ezaw.
Rodzaju 27 31 I on także przyrządził ulubioną potrawę ojca, zaniósł mu ją i rzekł do niego: "Podnieś się, mój ojcze, i jedz to, co twój syn upolował, abyś mi udzielił błogosławieństwa!"
Rodzaju 27 32 Izaak go zapytał: "Kto ty jesteś?" A on odpowiedział: "Jam syn twój pierworodny, Ezaw!"
Rodzaju 27 33 Izaak bardzo się zatrwożył i rzekł: "Kim więc był ten, który upolował zwierzynę i przyniósł mi, a ja jadłem z niej, zanim ty wróciłeś, i pobłogosławiłem mu? Przecież  to  on  otrzymał  błogosławieństwo!"
Rodzaju 27 34 Gdy Ezaw usłyszał te słowa swojego ojca, podniósł głośny, pełen goryczy lament, i rzekł do ojca: "Daj i mnie błogosławieństwo, mój ojcze!"
Rodzaju 27 35 Izaak powiedział: "Przyszedł podstępnie brat twój i zabrał twoje błogosławieństwo!"
Rodzaju 27 36 A wtedy Ezaw: "Nie darmo dano mu imię Jakub! Dwukrotnie mnie już podszedł: pozbawił mnie mego przywileju pierworodztwa, a teraz odebrał za mnie błogosławieństwo!"
Rodzaju 27 37 Izaak na te słowa odrzekł Ezawowi: "Skoro uczyniłem go twoim panem, wszystkich zaś jego krewnych — jego sługami, i zapewniłem mu obfitość zboża oraz moszczu, to cóż mogę dla ciebie uczynić, mój synu?"
Rodzaju 27 38 Lecz Ezaw rzekł do ojca: "Czyż miałbyś tylko jedno błogosławieństwo, mój ojcze? Pobłogosław także i mnie, ojcze mój!" I Ezaw rozpłakał się w głos.
Rodzaju 27 39 Na to Izaak taką dał mu odpowiedź: "Nie będzie żyzny kraj, w którym zamieszkasz, bo nie będzie tam rosy z nieba.
Rodzaju 27 40 Z miecza żyć będziesz i będziesz sługą twego brata! A gdy pragnienie wolności owładnie tobą, zrzucisz jego jarzmo z twej szyi".
Rodzaju 27 41 Ezaw znienawidził Jakuba z powodu błogosławieństwa, które otrzymał od ojca, i taki powziął zamiar: "Gdy nadejdą dni żałoby po moim ojcu, zabiję mojego brata Jakuba".
Rodzaju 27 42 Kiedy Rebeka dowiedziała się o tym, co mówił Ezaw, jej starszy syn, kazała zawołać Jakuba i rzekła mu: "Ezaw, twój brat, zamierza cię zabić.
Rodzaju 27 43 Posłuchaj więc mnie, synu mój: przygotuj się i uchodź do brata mego, Labana, do Charanu.
Rodzaju 27 44 Pozostań tam przez jakiś czas, dopóki nie uśmierzy się gniew twego brata.
Rodzaju 27 45 A gdy już przestanie on gniewać się na ciebie i zapomni, co mu uczyniłeś, wtedy dam ci znać i sprowadzę cię stamtąd. Czemu miałabym was obu jednocześnie stracić?"
Rodzaju 27 46 Rebeka mówiła do Izaaka: "Sprzykrzyło mi się życie z tymi Chetytkami. Jeżeli jeszcze Jakub weźmie sobie za żonę Chetytkę, czyli jedną z tych kobiet, które są w tym kraju, to już nie będę miała po co żyć!"

Rodzaju 28  1 Wtedy Izaak zawołał Jakuba, pobłogosławił go i dał mu taki rozkaz: "Nie bierz sobie żony spośród mieszkanek Kanaanu.
Rodzaju 28  2 Idź do Paddan-Aram, do rodziny Betuela, ojca twej matki, i weź sobie tam za żonę jedną z córek Labana, twego wuja.
Rodzaju 28  3 A Bóg Wszechmocny będzie ci błogosławił. Uczyni cię płodnym i da ci liczne potomstwo, tak że staniesz się praojcem wielu szczepów.
Rodzaju 28  4 Błogosławieństwo, [otrzymane przez] Abrahama, da również tobie i twojemu potomstwu, abyś posiadł na własność kraj, w którym przebywasz, a który Bóg oddał niegdyś Abrahamowi".
Rodzaju 28  5 Po czym Izaak wyprawił Jakuba w drogę i ten poszedł do Paddan-Aram do Labana, syna Betuela Aramejczyka, brata Rebeki — matki Jakuba i Ezawa.
Rodzaju 28  6 A Ezaw zobaczył, że Izaak dał błogosławieństwo Jakubowi i wysłał go do Paddan-Aram, aby sobie tam wybrał żonę, a błogosławiąc go dał mu rozkaz: "Nie bierz sobie żony spośród mieszkanek Kanaanu!" —
Rodzaju 28  7 i że Jakub usłuchał ojca i matki, i udał się do Paddan-Aram.
Rodzaju 28  8 Gdy więc uznał, że mieszkanki Kanaanu nie podobają się jego ojcu, Izaakowi,
Rodzaju 28  9 poszedł do Izmaelitów i oprócz żon, które już miał, wziął sobie za żonę Machalat, jedną z córek Izmaela, syna Abrahama, siostrę Nebajota.
Rodzaju 28 10 Kiedy Jakub wyszedłszy z Beer-Szeby wędrował do Charanu,
Rodzaju 28 11 trafił na jakieś miejsce i tam się zatrzymał na nocleg, gdyż słońce już zaszło. Wziął więc z tego miejsca kamień i podłożył go sobie pod głowę, układając się do snu na tym właśnie miejscu.
Rodzaju 28 12 We śnie ujrzał drabinę opartą na ziemi, sięgającą swym wierzchołkiem nieba, oraz aniołów Bożych, którzy wchodzili w górę i schodzili na dół.
Rodzaju 28 13 A oto Jahwe stał na jej szczycie i mówił: "Ja jestem Jahwe, Bóg Abrahama i Bóg Izaaka. Ziemię, na której leżysz, oddaję tobie i twemu potomstwu.
Rodzaju 28 14 A potomstwo twe będzie tak liczne jak proch ziemi, ty zaś rozprzestrzenisz się na zachód i na wschód, na północ i na południe; wszystkie plemiona ziemi otrzymają błogosławieństwo przez ciebie i przez twych potomków.
Rodzaju 28 15 Ja jestem z tobą i będę cię strzegł, gdziekolwiek się udasz; a potem sprowadzę cię do tego kraju. Bo nie opuszczę cię, dopóki nie spełnię tego, co ci obiecuję".
Rodzaju 28 16 A gdy Jakub zbudził się ze snu, pomyślał: "Prawdziwie Jahwe jest na tym miejscu, a ja nie wiedziałem".
Rodzaju 28 17 I zdjęty trwogą rzekł: "0, jakże miejsce to przejmuje grozą! Prawdziwie jest to dom Boga i brama do nieba!"
Rodzaju 28 18 Wstawszy więc rano, wziął ów kamień, który podłożył sobie pod głowę, postawił go jako stelę i rozlał na jego wierzchu oliwę.
Rodzaju 28 19 I dał temu miejscu nazwę Betel. — Natomiast pierwotna nazwa tego miejsca była Luz. —
Rodzaju 28 20 Po czym złożył taki ślub: "Jeżeli Jahwe Bóg będzie ze mną, strzegąc mnie w drodze, w którą wyruszyłem, jeżeli da mi chleb do jedzenia i ubranie do okrycia się
Rodzaju 28 21 i jeżeli wrócę szczęśliwie do domu ojca mojego, Jahwe będzie moim Bogiem.
Rodzaju 28 22 Ten zaś kamień, który postawiłem jako stelę, będzie domem Boga. Z wszystkiego, co mi dasz, będę ci składał w ofierze dziesięcinę".

Rodzaju 29  1 Jakub, wyruszywszy w dalszą drogę, powędrował do ziemi synów Wschodu.
Rodzaju 29  2 Tam ujrzał studnię w polu i trzy stada owiec wylegujących się wokół niej; z tej bowiem studni pojono stada. Wielki zaś kamień przykrywał jej otwór.
Rodzaju 29  3 Toteż gromadzono tu wszystkie stada i wtedy dopiero odsuwano kamień znad otworu studni, a po napojeniu owiec przesuwano go znów na dawne miejsce nad otwór studni.
Rodzaju 29  4 Jakub rzekł do czekających tam pasterzy: "Bracia moi, skąd jesteście?" Odpowiedzieli mu: "Jesteśmy z Charanu".
Rodzaju 29  5 On zaś pytał ich: "Czy znacie Labana, syna Nachora?" Oni na to: "Znamy".
Rodzaju 29  6 I jeszcze zapytał ich: "Czy dobrze się miewa?" Odpowiedzieli: "Dobrze. Ale oto jego córka, Rachela, nadchodzi z trzodą".
Rodzaju 29  7 Wtedy [Jakub] rzekł: "Ponieważ jeszcze jest jasny dzień i nie czas zapędzać trzody, napójcie trzodę i idźcie ją paść".
Rodzaju 29  8 Oni zaś powiedzieli: "Nie możemy poić, dopóki nie spędzą wszystkich stad i nie odsuną kamienia znad otworu studni, wtedy będziemy poić owce".
Rodzaju 29  9 Gdy Jakub tak z nimi rozmawiał, Rachela, która była pasterką, nadeszła ze stadem owiec swego ojca.
Rodzaju 29 10 A gdy Jakub ujrzał Rachelę, córkę Labana, brata swej matki, i trzodę tegoż Labana, zbliżył się, odsunął kamień znad otworu studni i napoił trzodę Labana.
Rodzaju 29 11 A potem ucałował Rachelę i rozpłakał się w głos.
Rodzaju 29 12 Kiedy zaś powiedział Racheli, że jest siostrzeńcem jej ojca, synem Rebeki, pobiegła i opowiedziała o tym swemu ojcu.
Rodzaju 29 13 Gdy Laban usłyszał nowinę, że to jest Jakub, jego siostrzeniec, wybiegł mu na spotkanie, uściskał go i ucałował, i wprowadził go do swego domu. Wtedy to Jakub opowiedział Labanowi o wszystkim.
Rodzaju 29 14 Laban rzekł do Jakuba: "Przecież jesteś moją kością i ciałem". A gdy Jakub przebywał u Labana miesiąc,
Rodzaju 29 15 rzekł do niego Laban: "Czyż dlatego, że jesteś moim krewnym, masz mi służyć za darmo? Powiedz mi więc, jaką mam ci dać zapłatę?" —
Rodzaju 29 16 Miał zaś Laban dwie córki; starsza nazywała się Lea, a młodsza Rachela.
Rodzaju 29 17 Oczy Lei były jakby zgaszone, Rachela zaś miała piękną postać i miłą powierzchowność. —
Rodzaju 29 18 Ponieważ Jakub pokochał Rachelę, rzekł do Labana: "Będę ci służył przez siedem lat za twą młodszą córkę, Rachelę".
Rodzaju 29 19 Laban powiedział: "Wolę dać ją tobie niż komu innemu. Pozostań więc u mnie".
Rodzaju 29 20 I tak służył Jakub za Rachelę przez siedem lat, a wydały mu się one jak dni kilka, bo bardzo miłował Rachelę.
Rodzaju 29 21 Wreszcie rzekł Jakub do Labana: "Ponieważ czas już upłynął, daj mi córkę twą za żonę, abym się z nią połączył".
Rodzaju 29 22 Wtedy Laban, zaprosiwszy wszystkich mieszkańców tego miejsca, wyprawił ucztę.
Rodzaju 29 23 A gdy był wieczór, Laban wziął córkę swą Leę i wprowadził ją do Jakuba, i ten zbliżył się do niej.
Rodzaju 29 24 Dał też Laban tej córce swej niewolnicę Zilpę.
Rodzaju 29 25 Rano Jakub zobaczył, że ma przed sobą Leę. Rzekł więc do Labana: "Cóż mi uczyniłeś? Czyż nie za Rachelę ci służyłem? Czemu mnie oszukałeś?"
Rodzaju 29 26 Laban odpowiedział: "Nie ma tu u nas zwyczaju wydawać za mąż [córki] młodszej przed starszą.
Rodzaju 29 27 Bądź przez tydzień z tą, a potem damy ci drugą, za którą jednak będziesz u mnie służył jeszcze siedem następnych lat".
Rodzaju 29 28 Jakub przystał na to i był przez tydzień z tą. Potem Laban dał mu córkę swą, Rachelę, za żonę.
Rodzaju 29 29 Racheli dał Laban również swą niewolnicę Bilhę, aby jej usługiwała.
Rodzaju 29 30 Jakub więc zbliżył się do Racheli i kochał ją bardziej niż Leę. I pozostał na służbie u Labana przez siedem następnych lat.
Rodzaju 29 31 Gdy Jahwe widział, że Lea została odsunięta, otworzył jej łono; Rachela zaś była niepłodna.
Rodzaju 29 32 Lea poczęła więc i urodziła syna, i dała mu imię Ruben mówiąc: "Wejrzał Jahwe na moje upokorzenie; teraz mąż mój będzie mnie miłował".
Rodzaju 29 33 A gdy znów poczęła i urodziła syna, rzekła: "Usłyszał Jahwe, że zostałam odsunięta, i dał mi jeszcze to dziecko"; nazwała więc je Symeon.
Rodzaju 29 34 Potem znów poczęła i urodziła syna, i rzekła: "Już teraz mąż mój przywiąże się do mnie, bo urodziłam mu trzech synów"; dlatego dała mu imię Lewi.
Rodzaju 29 35 I jeszcze raz poczęła, i urodziwszy syna rzekła: "Tym razem będę stawić Jahwe"; dlatego dała mu imię Juda. Po czym przestała rodzić.

Rodzaju 30  1 Rachela zaś widząc, że nie może dać Jakubowi potomstwa, zazdrościła swej siostrze i rzekła do męża: "Spraw, abym miała dzieci; bo inaczej przyjdzie mi umrzeć!"
Rodzaju 30  2 Jakub rozgniewał się na Rachelę i odparł: "Czyż to ja, a nie Bóg, odmawiam ci potomstwa?"
Rodzaju 30  3 Wtedy ona powiedziała: "Mam niewolnicę Bilhę. Zbliż się do niej, aby urodziła dziecię na moich kolanach; chociaż w ten sposób będę miała od ciebie potomstwo".
Rodzaju 30  4 Dała mu więc swą niewolnicę Bilhę za żonę, i Jakub zbliżył się do niej.
Rodzaju 30  5 A gdy Bilha poczęła i urodziła Jakubowi syna,
Rodzaju 30  6 Rachela rzekła: "Bóg jako sędzia otoczył mnie opieką; wysłuchawszy mnie dał mi syna". Dlatego nazwała go Dan.
Rodzaju 30  7 Niewolnica Racheli, Bilha, znowu poczęła i urodziła Jakubowi drugiego syna.
Rodzaju 30  8 Wtedy Rachela rzekła: "Nadludzką walkę wiodłam z siostrą moją i zwyciężyłam". Przeto dała mu imię Neftali.
Rodzaju 30  9 Ale i Lea widząc, że przestała rodzić, wzięła niewolnicę swą Zilpę i dała ją Jakubowi za żonę.
Rodzaju 30 10 Zilpa, niewolnica Lei, urodziła Jakubowi syna.
Rodzaju 30 11 Wtedy Lea zawołała: "Szczęśliwie!" — i dała mu imię Gad.
Rodzaju 30 12 A gdy Zilpa, niewolnica Lei, urodziła Jakubowi drugiego syna,
Rodzaju 30 13 Lea powiedziała: "Na moje szczęście! Bo kobiety będą mnie zwały szczęśliwą". Dała więc mu imię Aser.
Rodzaju 30 14 Pewnego razu Ruben, wyszedłszy na pole, gdy żęto pszenicę, znalazł mandragory i przyniósł je swej matce, Lei. Wtedy Rachela rzekła: "Daj mi mandragory syna twego".
Rodzaju 30 15 A na to Lea: "Czyż nie dość, że mi zabrałaś mego męża, i jeszcze chcesz zabrać mandragory mego syna?" Rachela zawołała: "Niechaj więc śpi z tobą tej nocy za mandragory twego syna!"
Rodzaju 30 16 A gdy Jakub wracał wieczorem z pola, wyszła Lea naprzeciw niego i rzekła: "Do mnie przyjdź, bo nabyłam cię za mandragory mego syna". I spał z nią owej nocy.
Rodzaju 30 17 Bóg zaś spełnił pragnienie Lei: poczęła i urodziła Jakubowi piątego syna.
Rodzaju 30 18 I mówiła: "Dał mi Bóg nagrodę za to, że oddałam moją niewolnicę mężowi". Nazwała więc go Issachar.
Rodzaju 30 19 A gdy Lea znów poczęła i urodziła szóstego syna Jakubowi,
Rodzaju 30 20 rzekła: "Obdarował mnie Bóg wspaniałym darem, teraz będę już miała pierwszeństwo u mego męża, gdyż urodziłam mu sześciu synów!" Dała więc synowi imię Zabulon.
Rodzaju 30 21 Wreszcie urodziła i córkę, którą nazwała Dina.
Rodzaju 30 22 A Bóg zlitował się i nad Rachelą; wysłuchał ją Bóg i otworzył jej łono.
Rodzaju 30 23 Gdy więc poczęła i urodziła syna, rzekła: "Zdjął Bóg ze mnie hańbę!"
Rodzaju 30 24 Dając mu zaś imię Józef, westchnęła: "Oby Jahwe dodał mi jeszcze drugiego syna!"
Rodzaju 30 25 Gdy Rachela urodziła Józefa, Jakub rzekł do Labana: "Zwolnij mnie, abym mógł wrócić do kraju, w którym mieszkałem.
Rodzaju 30 26 Pozwól mi zabrać moje żony i dzieci, za które ci służyłem, i odejdę. Wiesz dobrze, jak ci służyłem".
Rodzaju 30 27 Laban mu odpowiedział: "Obyś był mi życzliwy! Odgadłem bowiem, że Jahwe błogosławi mi dzięki tobie".
Rodzaju 30 28 Po czym dodał: "Ustal mi twoją zapłatę, a ja ci ją dam".
Rodzaju 30 29 Jakub rzekł do niego: "Ty sam wiesz, jak ci służyłem i jaki jest twój dobytek dzięki mnie.
Rodzaju 30 30 Miałeś bowiem niewiele, zanim przyszedłem; odkąd zaś tu jestem, pomnożył się on bardzo i Jahwe ci błogosławi. Jednak teraz muszę się zatroszczyć i o moją rodzinę".
Rodzaju 30 31 A na to Laban: "Cóż więc mam ci dać?" Jakub odpowiedział: "Nic mi nie dasz! Uczyń mi tylko to, co ci powiem, a będę nadal pasł twe stada i będę się nimi opiekował.
Rodzaju 30 32 A więc: obejdę dzisiaj wszystkie twe stada i wybiorę z nich dla siebie wszystkie jagnięta cętkowane, pstre i czarne spośród owiec oraz koźlęta pstre i cętkowane spośród kóz. Niech one będą moją zapłatą.
Rodzaju 30 33 Po pewnym czasie będziesz mógł przekonać się o mojej uczciwości. Gdy bowiem przyjdziesz, aby obejrzeć to, co będzie mi się należało jako zapłata, kozy, które nie będą cętkowane i pstre, oraz owce, które nie będą czarne, możesz uważać za skradzione przeze mnie".
Rodzaju 30 34 Laban rzekł: "Dobrze, niechaj będzie tak, jak mówisz!"
Rodzaju 30 35 Ale jeszcze tego samego dnia Laban oddzielił wszystkie kozły cętkowane i pstre oraz wszystkie kozy cętkowane i pstre; wszystkie, które miały cośkolwiek sierści białej, oraz owce czarne, i dał je swym synom.
Rodzaju 30 36 Ponadto wyznaczył odległość, jaką trzeba było przejść w ciągu trzech dni pomiędzy sobą a Jakubem. A Jakub pasł pozostałe owce Labana.
Rodzaju 30 37 Ale Jakub nazbierał sobie świeżych gałązek topoli, drzewa migdałowego i platanu i pozdzierał z nich korę w taki sposób, że ukazały się na nich białe prążki.
Rodzaju 30 38 Tak ostrugane patyki umocował przy korytach z wodą, czyli przy poidłach, aby je widziały trzody, które przychodziły pić wodę. Gdy bowiem zwierzęta przychodziły pić wodę, parzyły się.
Rodzaju 30 39 I tak parzyły się zwierzęta z trzód przed tymi patykami i wskutek tego dawały przychówek o sierści prążkowanej, pstrej i cętkowanej.
Rodzaju 30 40 Jakub oddzielił więc owce białe i pędził je przodem przed pstrymi i czarnymi, jako stada Labana; dla siebie zaś trzymał stada osobno, nie łącząc ich ze stadami Labana.
Rodzaju 30 41 A przy tym Jakub umieszczał owe ponacinane patyki na widocznym miejscu przy poidłach tylko wtedy, gdy miały się parzyć sztuki mocne;
Rodzaju 30 42 gdy zaś owce były słabe, patyków nie kładł. W ten sposób sztuki słabe miały się dostać Labanowi, a mocne — Jakubowi.
Rodzaju 30 43 Tak to stał się Jakub człowiekiem bardzo zamożnym; miał bowiem liczne trzody, a ponadto niewolnice, sługi, wielbłądy i osły.

Rodzaju 31  1 Jakub słyszał, jak synowie Labana mówili: "Jakub zabrał wszystko, co posiadał nasz ojciec, i z mienia naszego ojca dorobił się całego tego majątku".
Rodzaju 31  2 I widział Jakub, że Laban zmienił się wobec niego i nie był już taki jak dawniej.
Rodzaju 31  3 Wtedy to Jahwe rzekł do Jakuba: "Wróć do ziemi twych przodków, do twego kraju rodzinnego, ja zaś będę z tobą".
Rodzaju 31  4 Jakub, który był na pastwisku przy swej trzodzie, kazał wezwać do siebie Rachelę i Leę
Rodzaju 31  5 i powiedział im: "Widzę po [wyrazie] twarzy waszego ojca, że nie jest on dla mnie taki jak dawniej, lecz Bóg mojego ojca był ze mną.
Rodzaju 31  6 Wy same najlepiej wiecie, że choć z całych sił służyłem ojcu waszemu,
Rodzaju 31  7 on jednak oszukiwał mnie i wielokrotnie zmieniał mi zapłatę; i tylko Bóg bronił mnie od krzywdy.
Rodzaju 31  8 Gdy bowiem [ojciec wasz] mówił: Owce pstre będą twoją zapłatą, wszystkie rodziły się pstre; gdy zaś mówił: Cętkowane będą dla ciebie zapłatą — wszystkie rodziły się cętkowane.
Rodzaju 31  9 I tak Bóg wydzielił część dobytku ojca waszego i dał ją mnie.
Rodzaju 31 10 Bo gdy nadchodził czas parzenia się trzody, widziałem we śnie, jak samce pokrywające trzody były pstre, cętkowane i łaciate,
Rodzaju 31 11 i wtedy anioł Boga wołał na mnie we śnie: Jakubie, a gdy mu odpowiadałem: Słucham,
Rodzaju 31 12 mówił: Spójrz i przypatrz się: wszystkie samce pokrywające trzodę są pstre, cętkowane i łaciate; widzę bowiem, jak Laban z tobą postępuje.
Rodzaju 31 13 Ja jestem Bóg z Betel, gdzie namaściłeś stelę i gdzie złożyłeś mi ślub. Teraz więc gotuj się do drogi, opuść ten kraj i wróć do twej rodzinnej ziemi!"
Rodzaju 31 14 Na te słowa Rachela i Lea rzekły do niego: "Czy mamy ponadto jakiś udział w majątku naszego ojca?
Rodzaju 31 15 Wszak obchodził się z nami jak z obcymi, bo nie tylko wziął za nas zapłatę, ale jeszcze obrócił na swój użytek naszą własność.
Rodzaju 31 16 Słusznie więc całe mienie, które Bóg oddzielił od mienia ojca naszego, należy do nas i do naszych synów. Teraz więc czyń to wszystko, co Bóg ci rozkazał!"
Rodzaju 31 17 wtedy Jakub powziął postanowienie i wsadził swe dzieci i żony na wielbłądy.
Rodzaju 31 18 Zabrał wszystkie swe stada i całą majętność, którą zdobył — majątek własny, którego się dorobił w Paddan-Aram — i ruszył w drogę do swego ojca, Izaaka, do kraju Kanaan.
Rodzaju 31 19 Gdy Laban poszedł strzyc owce, Rachela skradła mu posążki domowe.
Rodzaju 31 20 Jakub zaś wprowadził w błąd Labana Aramejczyka, nie dając mu poznać po sobie, że zamierzał uciec.
Rodzaju 31 21 Tak więc uciekł on Wraz z całym dobytkiem i rozpoczynając wędrówkę przeprawił się przez rzekę, a potem skierował się w stronę wyżyny Gilead.
Rodzaju 31 22 A gdy na trzeci dzień Laban dowiedział się, że Jakub uszedł,
Rodzaju 31 23 zebrał swych krewnych i wyruszył w pościg za nim. Po siedmiu dniach dogonił go na wyżynie Gilead.
Rodzaju 31 24 Ale tejże nocy Bóg ukazał się we śnie Labanowi Aramejczykowi i rzekł do niego: "Bacz, abyś w rozmowie z Jakubem niczego od niego nie żądał".
Rodzaju 31 25 Laban dogonił Jakuba, gdy ten rozbił swe namioty na tej wyżynie. Laban i jego krewni również rozbili namioty na wyżynie Gilead.
Rodzaju 31 26 I wtedy Laban rzekł do Jakuba: "Cóż uczyniłeś? Oszukałeś mnie i uprowadziłeś moje córki jak branki wojenne!
Rodzaju 31 27 Czemu uciekłeś potajemnie i okradłeś mnie? Nic nie powiedziałeś mi, a przecież odprawiłbym cię z weselem: z pieśniami, bębnami i cytrami!
Rodzaju 31 28 Nawet nie dałeś mi ucałować mych wnuków i mych córek. Postąpiłeś nierozsądnie!
Rodzaju 31 29 Mógłbym teraz obejść się z wami surowo; ale Bóg ojca waszego tak mi powiedział ubiegłej nocy: Bacz, abyś w rozmowie z Jakubem niczego od niego nie żądał.
Rodzaju 31 30 Gdy już jednak ruszyłeś w drogę, bo tęskno było ci bardzo za rodziną twego ojca, to czemu mi skradłeś moje posążki?"
Rodzaju 31 31 Jakub dał Labanowi taką odpowiedź: "Bałem się, myśląc, że mi siłą odbierzesz także i twoje córki.
Rodzaju 31 32 Ten zaś, u którego znajdziesz swoje posążki, niech straci życie! W obecności krewnych naszych przeszukaj to, co jest przy mnie, i zabierz je sobie". Nie wiedział bowiem Jakub, że to Rachela je skradła.
Rodzaju 31 33 Wszedł więc Laban do namiotu Jakuba, do namiotu Lei i dwóch niewolnic, lecz nic nie znalazł. Wyszedłszy z namiotu Lei, wszedł do namiotu Racheli.
Rodzaju 31 34 Rachela zaś wzięła przedtem posążki i włożyła pod siodło wielbłąda, i na nich usiadła. A gdy Laban, przeszukawszy cały jej namiot, nie znalazł,
Rodzaju 31 35 rzekła do ojca: "Nie bierz mi tego za złe, panie mój, że nie mogę wstać, gdyż mam kobiecą przypadłość". Mimo więc poszukiwań Laban nie znalazł posążków.
Rodzaju 31 36 Wtedy Jakub rozgniewał się i zaczął czynić gorzkie wyrzuty Labanowi tymi słowami: "Jakiż popełniłem występek i jaką nieprawość, że mnie ścigasz,
Rodzaju 31 37 że przetrząsasz wszystkie moje rzeczy? Cóż swojego znalazłeś wśród tych rzeczy, które są moimi? Połóż to wobec moich i twoich krewnych i niech oni powiedzą, kto z nas ma słuszność!
Rodzaju 31 38 Dwadzieścia lat byłem u ciebie. Twoje owce i kozy nie roniły. Baranów z twojej trzody nie jadałem.
Rodzaju 31 39 Rozszarpanej przez dzikie zwierzę sztuki nie przynosiłem ci; dawałem za to moją sztukę. Jeśli ci coś zostało skradzione czy to w dzień, czy w nocy, szukałeś u mnie.
Rodzaju 31 40 Bywało, że dniem trawił mnie upał, a nocą chłód spędzał mi sen z powiek.
Rodzaju 31 41 Takie były owe dwadzieścia lat w służbie u ciebie! Służyłem ci czternaście lat za dwie twoje córki, a sześć lat — za trzodę. Ty zaś wielokrotnie zmieniałeś mi zapłatę.
Rodzaju 31 42 Gdyby Bóg ojca mego, Bóg Abrahama — Ten, którego z bojaźnią czci Izaak, nie wspomagał mnie, to puściłbyś mnie teraz z niczym. Com wycierpiał i ilem się napracował rękami, Bóg widzi! On też zeszłej nocy zaświadczył".
Rodzaju 31 43 Laban tak odpowiedział Jakubowi: "Wprawdzie są to moje córki i ich dzieci są moimi, trzoda — moją trzodą, i wszystko, co tu widzisz, jest moje, ale cóż mogę teraz uczynić moim córkom albo ich dzieciom, które one urodziły?
Rodzaju 31 44 Zawrzyjmy zatem obaj przymierze i niech [to] będzie świadectwo [zgody] między mną a tobą".
Rodzaju 31 45 Wtedy Jakub wybrał jeden kamień i postawił jako stelę,
Rodzaju 31 46 a potem rzekł do swych bliskich: "Nazbierajcie kamieni!" Zebrali więc kamienie i ułożyli z nich kopiec, na którym zasiedli do posiłku.
Rodzaju 31 47 Laban nazwał to wzniesienie: Jegar Sahaduta, Jakub zaś: Galed.
Rodzaju 31 48 Laban przy tym dodał: "Niechaj ten pagórek będzie odtąd świadectwem [zgody] między mną a tobą". Dlatego nazwał go Galed
Rodzaju 31 49 i Mispa, mówiąc: "Niechaj Jahwe czuwa nade mną i nad tobą, gdy się rozstaniemy!
Rodzaju 31 50 Gdybyś źle się obchodził z moimi córkami albo wziął sobie oprócz nich inne żony, to choć nie będzie nikogo z ludzi między nami, patrz: Bóg będzie świadkiem między mną a tobą!"
Rodzaju 31 51 I rzekł jeszcze Laban do Jakuba: "Ten oto pagórek z kamieni i ta stela, które ustawiłem jako świadectwo [zgody] między mną i tobą,
Rodzaju 31 52 będą świadectwem, że ani ja nie będę szedł obok tego pagórka do ciebie, ani ty nie będziesz szedł obok tego pagórka lub steli do mnie w złym zamiarze.
Rodzaju 31 53 Bóg Abrahama i Bóg Nachora, Bóg ich przodków, niechaj będzie naszym sędzią!" Jakub zaś przysiągł na Tego, którego z bojaźnią czcił Izaak, jego ojciec.
Rodzaju 31 54 A potem Jakub zabił na owej wyżynie zwierzęta na ofiarę, po czym zaprosił swych krewnych na posiłek. A gdy się posilili, ułożyli się do snu na tej wyżynie.

Rodzaju 32  1 Nazajutrz rano Laban ucałował swych wnuków i swe córki, pobłogosławił im i udał się w powrotną drogę do siebie.
Rodzaju 32  2 Jakub ruszył w dalszą drogę. A gdy go napotkali aniołowie Boga,
Rodzaju 32  3 ujrzawszy ich, rzekł: "Jest to obóz Boży". Nazwał więc to miejsce Machanaim.
Rodzaju 32  4 Stąd Jakub wyprawił przed sobą posłów do swego brata Ezawa, do kraju Seir, czyli do Edomu,
Rodzaju 32  5 dając im takie polecenie: "Powiedzcie panu memu Ezawowi tak: To mówi sługa twój, Jakub. Przebywałem u Labana i aż do tego czasu byłem nieobecny.
Rodzaju 32  6 Nabyłem sobie woły, osły, trzodę, sługi i niewolnice. Pragnę więc przez posłów oznajmić o tym tobie, panie mój, abyś był dla mnie życzliwy".
Rodzaju 32  7 Posłowie wrócili z taką wiadomością: "Szliśmy do twego brata Ezawa; ale on też już idzie na twoje spotkanie z czterystu ludźmi".
Rodzaju 32  8 Jakub przeraził się tak bardzo, że aż mu się serce ścisnęło. Podzielił więc łudzi, których miał przy sobie, owce, woły i wielbłądy na dwa obozy,
Rodzaju 32  9 myśląc sobie: "Jeśli Ezaw uderzy na jeden obóz i pobije go, drugi przynajmniej obóz ocaleje".
Rodzaju 32 10 A potem zaczął się modlić: "Boże Abrahama i Boże ojca mego Izaaka, Jahwe, który dałeś mi rozkaz: Wróć do twego kraju rodzinnego, gdzie będę ci świadczył dobro,
Rodzaju 32 11 nie jestem godzien wszelkiej łaskawości, którą nieustannie okazujesz twemu słudze. Bo przecież tylko z laską w ręku przeprawiłem się [kiedyś] przez Jordan, a teraz mam dwa obozy.
Rodzaju 32 12 Racz więc ocalić mnie z ręki brata mego Ezawa, gdyż lękam się go, aby gdy przyjdzie, nie zabił mnie i matek z dziećmi.
Rodzaju 32 13 Wszakże tyś powiedział: Będę ci świadczył dobro i uczynię twe potomstwo [tak mnogie] jak ziarnka piasku na brzegu morza, których nikt zliczyć nie zdoła".
Rodzaju 32 14 A potem przenocował na tym miejscu i wziął z dobytku swego, jako dar dla brata swego Ezawa,
Rodzaju 32 15 dwieście kóz i dwadzieścia kozłów, dwieście owiec i dwadzieścia baranów,
Rodzaju 32 16 trzydzieści dojnych wielbłądzic wraz z ich źrebiętami, czterdzieści krów, dziesięć wołów, dwadzieścia oślic i dziesięć ośląt.
Rodzaju 32 17 I oddał sługom swoim każde ze stad, mówiąc: "Będziecie szli przede mną w odstępach pomiędzy każdym stadem".
Rodzaju 32 18 Pierwszemu zaś słudze dał taki rozkaz: "Gdy cię spotka mój brat Ezaw i zapyta: Czyim jesteś sługą, dokąd idziesz i czyje jest to stado, które pędzisz,
Rodzaju 32 19 odpowiesz: Sługi twego Jakuba; jest to dar posłany panu memu, Ezawowi, on zaś sam idzie za nami".
Rodzaju 32 20 Taki sam rozkaz dał Jakub drugiemu, trzeciemu i wszystkim sługom, którzy mieli pędzić stada: "To, co wam powiedziałem, będziecie mówili Ezawowi, gdy go spotkacie,
Rodzaju 32 21 dodając: Sługa twój, Jakub, idzie tuż za nami". Myślał bowiem: "Przebłagam go darem, który mnie wyprzedzi; a gdy ja potem go zobaczę, może obejdzie się ze mną łaskawie".
Rodzaju 32 22 Wysłał więc ów dar przed sobą, a sam postanowił spędzić noc w obozowisku.
Rodzaju 32 23 Ale tej jeszcze nocy wstał i, zabrawszy obie swe żony, dwie ich niewolnice i jedenaścioro dzieci, przeprawił się przez bród potoku Jabbok.
Rodzaju 32 24 A gdy ich przeprawił przez ten potok, przeniósł również [na drugi brzeg] to, co posiadał.
Rodzaju 32 25 Gdy zaś wrócił i został sam jeden, ktoś zmagał się z nim aż do wschodu jutrzenki,
Rodzaju 32 26 a widząc, że nie może go pokonać, dotknął jego stawu biodrowego i wywichnął Jakubowi ten staw podczas zmagania się z nim.
Rodzaju 32 27 A wreszcie rzekł: "Puść mnie, bo już wschodzi zorza!" Jakub odpowiedział: "Nie puszczę cię, dopóki mi nie pobłogosławisz!"
Rodzaju 32 28 Wtedy [tamten] go zapytał: "Jakie masz imię?" On zaś rzekł: "Jakub".
Rodzaju 32 29 Powiedział: "Odtąd nie będziesz się zwał Jakub, lecz Izrael, bo walczyłeś z Bogiem i z ludźmi, i zwyciężyłeś".
Rodzaju 32 30 Potem Jakub rzekł: "Po-wiedz mi, proszę, jakie jest twe imię?" Ale on odpowiedział: "Czemu pytasz mnie o imię?" — i pobłogosławił go na owym miejscu.
Rodzaju 32 31 Jakub dał temu miejscu nazwę Penuel, mówiąc: "Mimo że widziałem Boga twarzą w twarz, jednak ocaliłem me życie".
Rodzaju 32 32 Słońce już wschodziło, gdy Jakub przechodził przez Penuel, utykając na nogę.
Rodzaju 32 33 Dlatego Izraelici nie jadają po dzień dzisiejszy ścięgna, które jest w stawie biodrowym, gdyż Jakub został porażony w staw biodrowy, w to właśnie ścięgno.

Rodzaju 33  1 Jakub spojrzał i zobaczył, że Ezaw nadciąga z czterystu ludźmi. Podzieliwszy więc dzieci między Leę, Rachelę i dwie niewolnice,
Rodzaju 33  2 uszykował niewolnice z ich dziećmi na przedzie, Leę z jej dziećmi nieco w tyle, a za nimi Rachelę i Józefa.
Rodzaju 33  3 Sam zaś, idąc przed wszystkimi, siedem razy oddał pokłon swemu bratu, zanim się do niego zbliżył.
Rodzaju 33  4 Ezaw pospieszył na jego spotkanie i objąwszy go za szyję ucałował go; i rozpłakali się obaj. Gdy Ezaw spostrzegł kobiety i dzieci, zapytał:
Rodzaju 33  5 "A te kim są dla ciebie?" Jakub odpowiedział: "To dzieci, którymi Bóg łaskawie obdarzył twego sługę".
Rodzaju 33  6 Wtedy zbliżyły się niewolnice ze swymi dziećmi i oddały pokłon.
Rodzaju 33  7 Potem przystąpiła Lea z dziećmi i oddała pokłon, a wreszcie Józef z Rachelą, którzy też oddali pokłon.
Rodzaju 33  8 Ezaw zapytał: "Dla kogo są te wszystkie stada, które spotkałem?" Jakub odpowiedział: "Abyś mi był życzliwy, panie mój".
Rodzaju 33  9 Na to Ezaw: "Mam ja dużo, bracie mój, niechaj przy tobie zostanie to, co jest twoje".
Rodzaju 33 10 Jakub rzekł: "Ależ nie! Jeśli jesteś dla mnie życzliwy, przyjmij ode mnie ten mój dar. Bo przecież gdym ujrzał twe oblicze, było ono obliczem jakby istoty nadziemskiej i okazałeś mi wielką życzliwość.
Rodzaju 33 11 Przyjmij więc dar mój, który dla ciebie przeznaczyłem; Bóg obdarzył mnie sowicie: mam wszystko!" I tak nalegał na niego, aż wreszcie przyjął.
Rodzaju 33 12 Po czym Ezaw rzekł: "Ruszajmy w drogę i chodźmy; będę szedł razem z tobą".
Rodzaju 33 13 Jakub odpowiedział: "Wiesz, panie mój, że mam dzieci wątłe, a owce i krowy karmią młode; jeśli je będę pędził choćby dzień jeden, padnie mi cała trzoda.
Rodzaju 33 14 Idź więc, panie mój, przed sługą swym, ja zaś będę szedł powoli, tak jak będzie mogła nadążyć moja trzoda, którą pędzę, i jak będą szły dzieci, aż przyjdę do ciebie, panie mój, do Seiru".
Rodzaju 33 15 Ezaw zapytał: "Może ci zostawić kilku moich ludzi, którzy są ze mną?" A na to Jakub: "Na cóż mi oni, skoro ty, panie mój, jesteś już dla mnie życzliwy".
Rodzaju 33 16 Ezaw udał się tego dnia w drogę powrotną do Seiru.
Rodzaju 33 17 Jakub wyruszył do Sukkot, gdzie zbudował sobie dom, a dla swych stad postawił szałasy. — Dlatego nazwano tę miejscowość Sukkot.
Rodzaju 33 18 Wreszcie Jakub po powrocie z Paddan-Aram dotarł szczęśliwie do Sychem w Kanaanie. Obrawszy sobie miejsce w pobliżu tego miasta,
Rodzaju 33 19 nabył od synów Chamora, ojca Sychema, za sto kesitów kawał pola, na którym rozbił swe namioty.
Rodzaju 33 20 Tam też ustawił ołtarz i nazwał go imieniem Boga, Boga Izraela.

Rodzaju 34  1 Pewnego razu Dina, córka Jakuba, którą urodziła mu Lea, wyszła, aby popatrzeć na kobiety tego kraju.
Rodzaju 34  2 A gdy ją zobaczył Sychem, syn Chamora Chiwwity, księcia tego kraju, porwał ją i położywszy się z nią zadał jej gwałt.
Rodzaju 34  3 I całym sercem pokochał Dinę, córkę Jakuba, i czule do niej przemawiał.
Rodzaju 34  4 Potem zaś Sychem prosił swego ojca Chamora: "Weź tę dzieweczkę dla mnie za żonę!"
Rodzaju 34  5 Gdy Jakub dowiedział się, że Sychem zhańbił jego córkę Dinę- synowie jego byli przy trzodach na pastwisku — nic nie powiedział, czekając, aż wrócą.
Rodzaju 34  6 Chamor, ojciec Sychema, wybrał się do Jakuba, aby z nim porozmawiać.
Rodzaju 34  7 Tymczasem synowie Jakuba wrócili z pola. I gdy się dowiedzieli, ogarnął ich smutek, a zarazem bardzo się rozgniewali, że popełniono czyn, który u Izraelitów uchodził za zbrodnię: zgwałcono córkę Jakuba, co było niegodziwością.
Rodzaju 34  8 Chamor zaś tak do nich mówił: "Sychem, syn mój, całym sercem przylgnął do waszej dziewczyny. Dajcież mu ją więc za żonę.
Rodzaju 34  9 Spowinowaćcie się z nami; córki wasze dacie nam za żony, a córki nasze weźmiecie sobie.
Rodzaju 34 10 Będziecie mieszkali z nami i kraj ten będzie dla was. Możecie w nim się osiedlać, poruszać się swobodnie oraz nabywać sobie ziemię tę na własność".
Rodzaju 34 11 Sychem rzekł też do ojca i braci Diny: "Okażcie mi tylko życzliwość, a dam, czegokolwiek zażądacie ode mnie.
Rodzaju 34 12 Wyznaczcie mi choćby największą zapłatę i podarunek, a gotów jestem dać tyle, ile mi powiecie, byleście tylko dali dziewczynę za żonę".
Rodzaju 34 13 Wtedy   synowie   Jakuba,   odpowiadając podstępnie Sychemowi i jego ojcu Chamorowi — mówili tak dlatego, że zhańbił ich siostrę Dinę —
Rodzaju 34 14 rzekli do nich: "Nie możemy uczynić tego, byśmy mieli wydać naszą siostrę za człowieka nieobrzezanego, bo byłoby to dla nas hańbą.
Rodzaju 34 15 Tylko pod tym warunkiem zgodzimy się na waszą prośbę, jeśli staniecie się takimi jak my: każdy z waszych mężczyzn zostanie obrzezany.
Rodzaju 34 16 Wtedy tylko damy wam nasze córki i córki wasze będziemy brali sobie za żony, zamieszkamy razem z wami i staniemy się jednym ludem.
Rodzaju 34 17 Jeśli zaś nie usłuchacie i nie poddacie się obrzezaniu, weźmiemy naszą córkę i odejdziemy".
Rodzaju 34 18 Chamorowi i Sychemowi, jego synowi, podobały się te słowa.
Rodzaju 34 19 Młodzieniec ów nie wahał się tego uczynić bezzwłocznie, bo bardzo miłował córkę Jakuba; był zaś najbardziej szanowany ze wszystkich w rodzinie swego ojca.
Rodzaju 34 20 Wszedłszy więc do bramy miasta, Chamor i jego syn Sychem tak przemówili do mieszkańców:
Rodzaju 34 21 "Ludzie ci są przyjaźnie do nas usposobieni. Niechaj mieszkają w kraju i niech się w nim poruszają swobodnie. Przecież jest on dla nich przestronny. Córki ich będziemy brali sobie za żony, córki zaś nasze będziemy im oddawali.
Rodzaju 34 22 Pod tym jednak warunkiem godzą się oni mieszkać wśród nas, stając się jednym ludem, że będzie u nas obrzezany każdy mężczyzna, tak jak oni są obrzezani.
Rodzaju 34 23 Czyż wtedy ich stada, ich dobytek i wszystko ich bydło nie będzie należało do nas? Byleśmy tylko przystali na ich żądanie, a wtedy pozostaną z nami".
Rodzaju 34 24 I usłuchali Chamora oraz jego syna Sychema wszyscy, którzy przechodzili przez bramę swego miasta. Każdy zatem mężczyzna, który był tam, poddał się obrzezaniu.
Rodzaju 34 25 A gdy na trzeci dzień doznawali wielkiego bólu, dwaj synowie Jakuba, Symeon i Lewi, bracia Diny, porwawszy za miecze, wtargnęli do miasta, które niczego nie podejrzewało, i wymordowali wszystkich mężczyzn.
Rodzaju 34 26 Zabili mieczem również Chamora i jego syna Sychema i odeszli.
Rodzaju 34 27 Wtedy [pozostali] synowie Jakuba przyszli do pomordowanych i obrabowali miasto za to, że zhańbiono ich siostrę,
Rodzaju 34 28 zabierając trzody, bydło i osły- wszystko, co było w mieście i na polu.
Rodzaju 34 29 Całe ich mienie, wszystkie dzieci i kobiety uprowadzili w niewolę, zrabowawszy wszystko, co znaleźli w domach.
Rodzaju 34 30 Wtedy Jakub rzekł do Symeona i Lewiego: "Sprowadziliście na mnie nieszczęście, bo przez was będą mnie mieć w nienawiści mieszkańcy tego kraju, Kananejczycy i Peryzzyci. Jestem przecież małym liczebnie plemieniem i jeżeli oni wystąpią razem przeciwko mnie, poniosę porażkę — zginę ja i cała moja rodzina".
Rodzaju 34 31 A oni mu na to: "Czyż [mieliśmy pozwolić na to, by] się obchodzono z naszą siostrą jak z nierządnicą?"

Rodzaju 35  1 Rzekł Bóg do Jakuba: "Idź do Betel i tam zamieszkaj. Wznieś też tam ołtarz Bogu, który ci się ukazał, gdy uciekałeś przed twym bratem Ezawem".
Rodzaju 35  2 Rzekł więc Jakub do swych domowników i do wszystkich, którzy z nim byli: "Usuńcie spośród was [wizerunki] obcych bogów, jakie macie; oczyśćcie się i zmieńcie szaty.
Rodzaju 35  3 Pójdziemy bowiem do Betel i tam zbuduję ołtarz Bogu, który wysłuchał mnie w czasie mej niedoli i wspomagał mnie, gdziekolwiek byłem".
Rodzaju 35  4 Oddali więc Jakubowi wszystkie [wizerunki] obcych bogów, jakie posiadali, oraz kolczyki, które nosili w uszach, i Jakub zakopał je pod terebintems w pobliżu Sychem.
Rodzaju 35  5 A gdy wyruszyli w drogę, padł wielki strach na okoliczne miasta, tak że nikt nie ścigał synów Jakuba.
Rodzaju 35  6 Jakub, przybywszy wraz z wszystkimi swymi ludźmi do Luz w Kanaanie, czyli do Betel,
Rodzaju 35  7 zbudował tam ołtarz i nazwał to miejsce El-Betel. — Tu bowiem ukazał mu się Bóg, kiedy uciekał przed swym bratem. —
Rodzaju 35  8 Wtedy to zmarła Debora, piastunka Rebeki, i pochowano ją w pobliżu Betel pod dębem, który dlatego otrzymał nazwę: Dąb Płaczu.
Rodzaju 35  9 Bóg ukazał się jeszcze Jakubowi po jego powrocie z Paddan-Aram i błogosławiąc mu
Rodzaju 35 10 powiedział do niego: "Imię twe jest Jakub, ale odtąd nie będą cię zwać Jakubem, lecz będziesz miał imię Izrael". I tak otrzymał imię Izrael.
Rodzaju 35 11 Po czym Bóg rzekł do niego: "Ja jestem Bóg wszechmocny. Bądź płodny i rozmnażaj się. Niechaj powstanie, z ciebie naród i wiele narodów, i niechaj królowie zrodzą się z ciebie.
Rodzaju 35 12 Kraj, który dałem Abrahamowi i Izaakowi, daję tobie; i twemu przyszłemu potomstwu dam ten kraj".
Rodzaju 35 13 Potem Bóg oddalił się od niego z tego miejsca, na którym do niego przemawiał.
Rodzaju 35 14 A Jakub ustawił stelęs na tym miejscu, gdzie Bóg do niego mówił, stelę kamienną. I składając ofiarę płynną wylał na nią oliwę. —
Rodzaju 35 15 Jakub dał więc temu miejscu, na którym przemawiał do niego Bóg, nazwę Betel.
Rodzaju 35 16 A gdy wyruszyli z Betel i mieli jeszcze kawał drogi do Efrata, Rachela zaczęła rodzić; poród jednak był ciężki.
Rodzaju 35 17 I kiedy urodziła w wielkich bólach, rzekła do niej położna: "Już nie lękaj się, bo oto masz syna!"
Rodzaju 35 18 Ona jednak, gdy życie z niej uchodziło, bo konała, nazwała swego syna Benoni; lecz ojciec dał mu imię Beniamin.
Rodzaju 35 19 A Rachela umarła i została pochowana na drodze do Efrata, czyli Betlejem.
Rodzaju 35 20 Jakub ustawił stelę na jej grobie. — Kamień ten stoi na grobie Racheli po dziś dzień.
Rodzaju 35 21 Izrael wyruszył w drogę i rozbił namioty poza Migdal-Eder.
Rodzaju 35 22 A gdy przebywał w tej okolicy, Ruben zbliżył się do Bilhy, drugorzędnej żony ojca swego, i obcował z nią; Izrael dowiedział się o tym. Synów Jakuba było dwunastu:
Rodzaju 35 23 Synowie Lei: pierworodny syn Jakuba Ruben, Symeon, Lewi, Juda, Issachar i Zabulon.
Rodzaju 35 24 Synowie Racheli: Józef i Beniamin.
Rodzaju 35 25 Synowie Bilhy, niewolnicy Racheli: Dan i Neftali
Rodzaju 35 26 oraz synowie Zilpy, niewolnicy Lei: Gad i Aser. Są to synowie Jakuba, którzy mu się urodzili  w Paddan-Aram.
Rodzaju 35 27 A potem Jakub przybył do ojca swego, Izaaka, do Mamre, do Kiriat-Arba, czyli do Hebronu, gdzie niegdyś mieszkał Abraham, a potem i Izaak.
Rodzaju 35 28 Izaak miał wtedy sto osiemdziesiąt lat.
Rodzaju 35 29 Izaak, doszedłszy do kresu swego życia, zmarł w późnej starości. I pochowali go jego synowie Ezaw i Jakub.

Rodzaju 36  1 Oto potomkowie Ezawa, czyli Edomu.
Rodzaju 36  2 Ezaw wziął sobie żony spośród mieszkanek Kanaanu: Adę, córkę Elona Chetyty, Oholibamę, córkę Chiwwity imieniem Ana, wnuczkę Sibeona,
Rodzaju 36  3 i Basmat Izmaelitkę, siostrę Nebajota.
Rodzaju 36  4 Ada urodziła Ezawowi Elifaza, Basmat — Reuela,
Rodzaju 36  5 a Oholibama urodziła Jeusza, Jalama i Koracha. Są to synowie Ezawa, którzy mu się urodzili w kraju Kanaan.
Rodzaju 36  6 Ezaw, zabrawszy swoje żony, synów i córki, całą czeladź swego domu, swoją trzodę i wszystkie zwierzęta oraz całe mienie, które sobie nabył w Kanaanie, udał się do ziemi [Seir] daleko od swego brata Jakuba,
Rodzaju 36  7 gdyż zbyt liczne mieli stada, aby mogli być razem: kraj, w którym przebywali, nie mógł im wystarczyć ze względu na ich mienie.
Rodzaju 36  8 Ezaw osiedlił się na wyżynie Seir. — Ezaw to Edom.
Rodzaju 36  9 Oto potomkowie Ezawa, praojca Edomitów, na wyżynie Seir.
Rodzaju 36 10 Oto imiona synów Ezawa: Elifaz, syn Ady, żony Ezawa, i Reuel, syn Basmat, żony Ezawa.
Rodzaju 36 11 Synami Elifaza byli: Teman, Omar, Sefo, Gatam i Kenaz.
Rodzaju 36 12 A Timna, która była drugorzędną żoną Elifaza, syna Ezawa, urodziła mu Amaleka. To są potomkowie Ady, żony Ezawa.
Rodzaju 36 13 Oto synowie Reuela: Nachat, Zerach, Szamma i Mizza. Byli to potomkowie Basmat, żony Ezawa.
Rodzaju 36 14 A oto ci byli synami żony Ezawa, Oholibamy, córki Any, wnuczki Sibeona: urodziła ona Ezawowi Jeusza, Jalama i Koracha.
Rodzaju 36 15 Oto potomkowie Ezawa, czyli synowie Elifaza, pierworodnego syna Ezawa, naczelnicy szczepów: Teman, Omar, Sefo, Kenaz,
Rodzaju 36 16 Korach, Gatam i Amalek. Są to naczelnicy szczepów w kraju Edom, synowie Elifaza, potomkowie Ady.
Rodzaju 36 17 Oto synowie Reuela, syna Ezawa, naczelnicy szczepów: Nachat, Zerach, Szamma i Mizza. Są to naczelnicy w kraju Edom, synowie Reuela, potomkowie Basmat, żony Ezawa.
Rodzaju 36 18 Oto synowie Oholibamy, żony Ezawa, naczelnicy szczepów: Jeusz, Jalam i Korach. Są to naczelnicy szczepów, potomkowie Oholibamy, żony Ezawa, a córki Any. —
Rodzaju 36 19 Są to potomkowie Ezawa, a zarazem naczelnicy ich, czyli Edomitów.
Rodzaju 36 20 Oto synowie Seira, Choryty, mieszkańcy [pierwotni] tego kraju: Lotan, Szobal, Sibeon, Ana,
Rodzaju 36 21 Diszon, Eser i Diszan. Ci są naczelnikami szczepów, Choryci, synowie Seira, w kraju Edom.
Rodzaju 36 22 Synami Lotana byli: Chori i Hemam, siostrą zaś Lotana — Timna.
Rodzaju 36 23 Oto synowie Szobala: Alwan, Manachat, Ebal, Szefo i Onam.
Rodzaju 36 24 Synowie Sibeona: Ajja i Ana. Ten to Ana znalazł gorące źródła na stepie, gdy pasł osły Sibeona, swego ojca.
Rodzaju 36 25 A oto dzieci Any: Diszon i Oholibama, córka Any.
Rodzaju 36 26 Synowie Diszona: Chemdan, Eszban, Jitran i Cheran.
Rodzaju 36 27 Synowie Esera:   Bilhan,  Zaawan   i   Akan.
Rodzaju 36 28 Synowie Diszana: Us i Aran.
Rodzaju 36 29 Oto naczelnicy szczepów, Choryci: Lotan, Szobal, Sibeon, Ana,
Rodzaju 36 30 Diszon, Eser, Diszan. Są to Choryci, naczelnicy szczepów choryckich w kraju Seir.
Rodzaju 36 31 Oto królowie, którzy panowali w kraju Edom, zanim Izraelici mieli króla.
Rodzaju 36 32 W Edomie był królem Bela, syn Beora; nazwa jego miasta — Dinhaba.
Rodzaju 36 33 A gdy umarł Bela, królem był po nim Jobab, syn Zeracha, z Bosry.
Rodzaju 36 34 Gdy zaś umarł Jobab, po nim królem był Chuszam z ziemi Temanitów.
Rodzaju 36 35 Gdy umarł Chuszam, po nim królem był syn Bedada, Hadad, który zadał klęskę Madianitom na równinie Moabu; nazwa jego miasta — Awit.
Rodzaju 36 36 Po śmierci Hadada królem był Samla z Masreki.
Rodzaju 36 37 A gdy umarł Samla, królem po nim został Szaul z Rechobot nad rzeką.
Rodzaju 36 38 Gdy umarł Szaul, królem został Baal-Chanan, syn Akbora.
Rodzaju 36 39 A po śmierci Baal-Chanana królem był Hadar; nazwa zaś jego miasta Pau, a imię żony jego Mehetabeel, córka Matredy z Me-Zahab.
Rodzaju 36 40 Oto imiona naczelników szczepów Ezawa według ich szczepów i miejscowości, nazwanych ich imionami: Timna, Alwa, Jetet,
Rodzaju 36 41 Oholibama, Ela, Pinon,
Rodzaju 36 42 Kenaz, Teman, Mibsar,
Rodzaju 36 43 Magdiel  i  Iram. Są to naczelnicy szczepów Edomu według obszarów przez nich posiadanych. Ezaw — praojciec Edomitów.

Rodzaju 37  1 Jakub mieszkał w kraju, w którym zatrzymał się jego ojciec, czyli w Kanaanie.
Rodzaju 37  2 A oto są dzieje potomków Jakuba. Józef jako chłopiec siedemnastoletni wraz ze swymi braćmi, synami żon jego ojca Bilhy i Zilpy, pasał trzody. Doniósł on ojcu, że źle mówiono o tych jego synach.
Rodzaju 37  3 Izrael miłował Józefa najbardziej ze wszystkich swych synów, gdyż urodził mu się on w podeszłych jego latach. Sprawił mu też długą szatę z rękawami.
Rodzaju 37  4 Bracia Józefa widząc, że ojciec kocha go więcej niż ich wszystkich, tak go znienawidzili, że nie mogli zdobyć się na to, aby przyjaźnie z nim porozmawiać.
Rodzaju 37  5 Pewnego razu Józef miał sen. I gdy opowiedział go braciom swym, ci zapałali jeszcze większą nienawiścią do niego.
Rodzaju 37  6 Mówił im bowiem: "Posłuchajcie, jaki miałem sen.
Rodzaju 37  7 Śniło mi się, że wiązaliśmy snopy na polu i wtedy snop mój podniósł się i stanął, a snopy wasze otoczyły go kołem i oddały mu pokłon".
Rodzaju 37  8 Rzekli mu bracia: "Czyż miałbyś jako król panować nad nami i rządzić nami jak władca?" I jeszcze więcej go nienawidzili z powodu jego snów i wypowiedzi.
Rodzaju 37  9 A potem miał on jeszcze inny sen i tak opowiedział go swoim braciom: "Śniło mi się jeszcze, że słońce, księżyc i jedenaście gwiazd oddają mi pokłon".
Rodzaju 37 10 A gdy to powiedział ojcu i braciom, ojciec skarcił go mówiąc: "Co miałby znaczyć ów sen? Czyż ja, matka twoja i twoi bracia mielibyśmy przyjść do ciebie i oddawać ci pokłon aż do ziemi?"
Rodzaju 37 11 Podczas gdy bracia zazdrościli Józefowi, ojciec jego zapamiętał sobie ów sen.
Rodzaju 37 12 Kiedy bracia Józefa poszli paść trzody do Sychem,
Rodzaju 37 13 Izrael rzekł do niego: "Wiesz, że bracia twoi pasą trzodę w Sychem. Chcę cię więc posłać do nich". Odpowiedział mu [Józef]: "Jestem gotów".
Rodzaju 37 14 Wtedy [Jakub] rzekł do niego: "Idź i zobacz, czy bracia twoi są zdrowi i czy trzodom nic się nie stało, a potem mi opowiesz". Po czym wyprawił go z doliny Hebronu, a on poszedł do Sychem.
Rodzaju 37 15 I spotkał go pewien człowiek błąkającego się po polu. Zapytał go więc ów człowiek: "Kogo szukasz?"
Rodzaju 37 16 Odpowiedział: "Szukam moich braci. Powiedz mi, proszę, gdzie oni pasą trzody".
Rodzaju 37 17 A na to ów człowiek: "Odeszli stąd, ale słyszałem, jak mówili: Chodźmy do Dotain". Józef udał się więc za swymi braćmi i znalazł ich w Dotain.
Rodzaju 37 18 Oni ujrzeli go z daleka i zanim się do nich zbliżył, postanowili podstępnie go zgładzić,
Rodzaju 37 19 mówiąc między sobą: "Oto nadchodzi ten, który miewa sny!
Rodzaju 37 20 Teraz zabijmy go i wrzućmy do którejkolwiek studni, a potem powiemy: Dziki zwierz go pożarł. Zobaczymy, co będzie z jego snów!"
Rodzaju 37 21 Gdy to usłyszał Ruben, [postanowił] ocalić go z ich rąk; rzekł więc: "Nie zabijajmy go!"
Rodzaju 37 22 I mówił Ruben do nich: "Nie doprowadzajcie do rozlewu krwi. Wrzućcie go do studni, która jest tu na pustkowiu, ale ręki nie podnoście na niego". Chciał on bowiem ocalić go z ich rąk, a potem zwrócić go ojcu.
Rodzaju 37 23 Gdy Józef przybył do swych braci, oni zdarli z niego jego odzienie — długą szatę z rękawami, którą miał na sobie.
Rodzaju 37 24 I pochwyciwszy go, wrzucili do studni: studnia ta była pusta, pozbawiona wody.
Rodzaju 37 25 Kiedy potem zasiedli do posiłku, ujrzeli z dala idących z Gileadu kupców izmaelskich, których wielbłądy niosły wonne korzenie, żywicę i olejki pachnące; szli oni do Egiptu.
Rodzaju 37 26 Wtedy Juda rzekł do swych braci: "Cóż nam przyjdzie z tego, gdy zabijemy naszego brata i nie ujawnimy naszej zbrodni?
Rodzaju 37 27 Chodźcie, sprzedamy go Izmaelitom! Nie zabijajmy go, wszak jest on naszym bratem!" I usłuchali go bracia.
Rodzaju 37 28 I gdy kupcy madianiccy ich mijali, wyciągnąwszy spiesznie Józefa ze studni, sprzedali go Izmaelitom za dwadzieścia [sztuk] srebra, a ci zabrali go z sobą do Egiptu.
Rodzaju 37 29 Gdy Ruben wrócił do owej studni i zobaczył, że nie ma w niej Józefa, rozdarł swoje szaty
Rodzaju 37 30 i przyszedłszy do braci zawołał: "Chłopca nie ma! A ja, dokąd ja mam iść?"
Rodzaju 37 31 A oni wzięli szatę Józefa i zabiwszy młodego kozła umoczyli ją we krwi,
Rodzaju 37 32 po czym tę szatę posłali ojcu. Ci zaś, którzy ją przywieźli, rzekli: "znaleźliśmy ją. Zobacz, czy to szata twego syna, czy nie".
Rodzaju 37 33 [Jakub] rozpoznawszy ją zawołał: "Szata mego syna! Dziki zwierz go pożarł! Dziki zwierz rozszarpał Józefa!"
Rodzaju 37 34 I Jakub rozdarł swoje szaty, a potem przepasał biodra worem i opłakiwał syna przez długi czas.
Rodzaju 37 35 Gdy zaś wszyscy jego synowie i córki usiłowali go pocieszać, nie słuchał pociech, mówiąc: "Już w smutku zejdę za synem moim do Szeolu". I ojciec jego [nadal] go opłakiwał.
Rodzaju 37 36 Tymczasem Madianici sprzedali Józefa w Egipcie Potifarowi, urzędnikowi faraona, przełożonemu dworzan.

Rodzaju 38  1 W owym czasie Juda opuścił swych braci i wędrując ku dolinie zaszedł do pewnego mieszkańca miasta Adullam, imieniem Chira.
Rodzaju 38  2 Ujrzawszy tam córkę pewnego Kananejczyka, noszącego imię Szua, wziął ją za żonę i zbliżył się do niej.
Rodzaju 38  3 Ona zaś poczęła i urodziła syna, któremu dano imię Er.
Rodzaju 38  4 Potem jeszcze raz poczęła, urodziła syna i nazwała go Onan.
Rodzaju 38  5 A gdy znów urodziła syna, dała mu imię Szela. Ten zaś jej poród nastąpił w Kezib.
Rodzaju 38  6 Juda wziął dla swego pierworodnego syna, Era, żonę imieniem Tamar.
Rodzaju 38  7 Ponieważ Er, pierworodny syn Judy, był w oczach Jahwe zły, Jahwe zesłał na niego śmierć.
Rodzaju 38  8 Wtedy Juda rzekł do Onana: "Idź do żony twego brata i dopełnij z nią obowiązku szwagra, a tak sprawisz, że twój brat będzie miał potomstwo".
Rodzaju 38  9 Onan wiedząc, że potomstwo nie będzie jego, ilekroć zbliżał się do żony swego brata, unikał zapłodnienia, aby nie dać potomstwa swemu bratu.
Rodzaju 38 10 Złe było w oczach Jahwe to, co on czynił, i dlatego także zesłał na niego śmierć.
Rodzaju 38 11 Wtedy Juda rzekł do swej synowej Tamar: "Zamieszkaj jako wdowa w domu twego ojca aż do czasu, gdy dorośnie mój syn Szela". Myślał jednak: "Niech nie umrze on również jak jego bracia". Tamar odeszła i zamieszkała w domu swego ojca.
Rodzaju 38 12 Po wielu latach umarła żona Judy, córka Szuy. Juda, zapomniawszy nieco o swej stracie, udał się wraz ze swym przyjacielem Adullamitą imieniem Chira do Timny, gdzie strzyżono jego owce.
Rodzaju 38 13 A gdy powiedziano Tamar: "Teść twój idzie do Timny, aby strzyc swe owce 
Rodzaju 38 14 zdjęła z siebie szaty wdowie i otuliwszy się szczelnie zasłoną usiadła przy bramie miasta Enaim, które leżało przy drodze do Timny. Wiedziała bowiem, że choć Szela już dorósł, nie ona będzie mu dana za żonę.
Rodzaju 38 15 Kiedy Juda ją ujrzał, pomyślał, że jest ona nierządnicą, gdyż miała twarz zasłoniętą.
Rodzaju 38 16 Skręciwszy ku niej przy drodze, rzekł: "Pozwól mi zbliżyć się do ciebie" — nie wiedział bowiem, że to jego synowa. A ona zapytała: "Co mi dasz za to, że się zbliżysz do mnie?"
Rodzaju 38 17 Powiedział: "Przyślę ci koźlątko ze stada". Na to ona: "Ale dasz jakiś zastaw, dopóki nie przyślesz".
Rodzaju 38 18 Zapytał: "Jakiż zastaw mam ci dać?" Rzekła: "Twój sygnet z pieczęcią, sznur i laskę, którą masz w ręku". Dał jej więc, aby się zbliżyć do niej; ona zaś stała się przez niego brzemienną.
Rodzaju 38 19 A potem wstała i odszedłszy zdjęła z siebie zasłonę i przywdziała swe szaty wdowie.
Rodzaju 38 20 Gdy Juda posłał koźlątko przez swego przyjaciela Adullamitę, aby odebrać zastaw od owej kobiety, ten jej nie znalazł.
Rodzaju 38 21 Pytał zatem tamtejszych mieszkańców: "Gdzie w Enaim jest ta nierządnica sakralna, która siedziała przy drodze?" Odpowiedzieli: "Nie było tu nierządnicy sakralnej".
Rodzaju 38 22 Wróciwszy do Judy, rzekł: "Nie znalazłem jej. Także tamtejsi mieszkańcy powiedzieli: Nie było tu nierządnicy sakralnej".
Rodzaju 38 23 Wtedy Juda rzekł: "Niech sobie zatrzyma. Obyśmy się tylko nie narazili na kpiny. Przecież postałem jej koźlątko, ty zaś nie mogłeś jej znaleźć".
Rodzaju 38 24 Po około trzech miesiącach doniesiono ludzie: "Twoja synowa Tamar stała się nierządnicą i nawet stała się brzemienną z powodu czynów nierządnych". Juda rzekł: "Wyprowadźcie ją i spalcie!"
Rodzaju 38 25 A gdy ją wyprowadzano, posłała do swego teścia i kazała powiedzieć: "Jestem brzemienną przez tego mężczyznę, do którego te przedmioty należą". I dodała: "Niechaj rozpozna, czyje są: ten sygnet z pieczęcią, sznur i laska!"
Rodzaju 38 26 Kiedy zaś Juda poznał je, rzekł: "Ona jest sprawiedliwsza ode mnie, bo przecież nie chciałem jej dać Szeli, memu synowi!" — I Juda już więcej z nią nie żył.
Rodzaju 38 27 A gdy nadszedł czas jej porodu, okazało się, że będzie miała bliźnięta.
Rodzaju 38 28 Kiedy zaczęła rodzić, [jedno z dzieci] wyciągnęło rączkę; położna, zawiązawszy na tej rączce czerwoną tasiemkę, rzekła: "Ten urodzi się pierwszy".
Rodzaju 38 29 Ale cofnęło ono rączkę i wyszedł z łona jego brat. Wtedy [położna] powiedziała: "Dlaczego przedarłeś się przez to przejście?" Dano mu więc imię Peres.
Rodzaju 38 30 Gdy po nim urodził się jego brat, na którego rączce była czerwona tasiemka, nazwano go Zerach.

Rodzaju 39  1 Józef został uprowadzony do Egiptu. I kupił go od Izmaelitów, którzy go tam przyprowadzili, Egipcjanin Potifar, urzędnik faraona, dowódca straży przybocznej.
Rodzaju 39  2 Jahwe był z Józefem i dlatego wiodło mu się dobrze i był w domu swego pana, Egipcjanina.
Rodzaju 39  3 Ten jego pan spostrzegł, że Jahwe jest z nim i sprawia, że mu się dobrze wiedzie, cokolwiek czyni.
Rodzaju 39  4 Józef zatem zjednał sobie u niego życzliwość, tak iż stał się jego osobistym sługą. Uczynił go zarządcą swego domu, oddawszy mu we władanie cały swój majątek.
Rodzaju 39  5 A odkąd go ustanowił zarządcą swego domu i swojego majątku, Jahwe błogosławił domowi tego Egipcjanina przez wzgląd na Józefa. I tak spoczęło błogosławieństwo Jahwe na wszystkim, co [Potifar] posiadał w domu i w polu.
Rodzaju 39  6 A powierzywszy cały majątek Józefowi, nie troszczył się już przy nim o nic, tylko o [to, aby miał takie] pokarmy, jakie zwykł jadać. Józef miał piękną postać i miłą powierzchowność.
Rodzaju 39  7 Po tych wydarzeniach zwróciła na niego uwagę żona jego pana i rzekła do niego: "Połóż się ze mną".
Rodzaju 39  8 On jednak nie zgodził się i odpowiedział żonie swego pana: "Pan mój o nic się nie troszczy, odkąd jestem w jego domu, bo cały swój majątek oddał mi we władanie.
Rodzaju 39  9 On sam nie ma w swym domu większej władzy niż ja i niczego mi nie wzbrania, wyjąwszy ciebie, ponieważ jesteś jego żoną. Jakże więc mógłbym uczynić tak wielką niegodziwość i zgrzeszyć przeciwko Bogu?"
Rodzaju 39 10 I mimo że go namawiała codziennie, nie usłuchał jej i nie chciał położyć się przy niej, aby z nią żyć.
Rodzaju 39 11 Pewnego dnia, gdy wszedł do domu, aby spełniać swe obowiązki, i nikogo z domowników tam nie było,
Rodzaju 39 12 uchwyciła go ona za płaszcz i powiedziała: "Połóż się ze mną!" Lecz on [wyrwał się], zostawił płaszcz w jej ręku i wybiegł na dwór.
Rodzaju 39 13 A wtedy ona, widząc, że zostawił swój płaszcz i że wybiegł na dwór,
Rodzaju 39 14 zawołała domowników i powiedziała im tak: "Patrzcie, sprowadzono do nas tego Hebrajczyka, a on chce tu u nas swawolić! Przyszedł do mnie, aby się położyć ze mną, i zaczęłam głośno krzyczeć.
Rodzaju 39 15 A gdy tak krzyczałam głośno, zostawił u mnie swój płaszcz i pospiesznie wybiegł na dwór!"
Rodzaju 39 16 I zatrzymała jego płaszcz u siebie. A kiedy przyszedł pan Józefa do domu,
Rodzaju 39 17 opowiedziała o tym zajściu tak: "Wszedł do mnie ów sługa, Hebrajczyk, którego do nas sprowadziłeś, aby ze mną swawolić.
Rodzaju 39 18 A gdy zaczęłam krzyczeć, zostawił u mnie swój płaszcz i uciekł z domu".
Rodzaju 39 19 Kiedy pan jego usłyszał te słowa swej żony, która mu dodała: "Tak postąpił ze mną twój sługa!" — zapałał wielkim gniewem.
Rodzaju 39 20 Polecił schwytać Józefa i oddać go do więzienia, gdzie znajdowali się więźniowie faraona. Gdy Józef przebywał w tym więzieniu,
Rodzaju 39 21 Jahwe był z nim okazując mu miłosierdzie, tak że zjednał on sobie naczelnika więzienia.
Rodzaju 39 22 Toteż ów naczelnik więzienia dał Józefowi władzę nad wszystkimi znajdującymi się tam więźniami: wszystko, cokolwiek mieli oni spełnić, spełniali tak, jak on zarządził.
Rodzaju 39 23 Naczelnik więzienia nie wglądał już zupełnie w to, co było pod władzą Józefa, ponieważ Jahwe był z nim i sprawiał, że się mu udawało wszystko, co czynił.

Rodzaju 40  1 Po tych wydarzeniach podczaszy i nadworny piekarz króla Egiptu dopuścili się wykroczenia przeciwko swemu panu, przeciwko królowi Egiptu.
Rodzaju 40  2 Faraon, rozgniewawszy się na obu tych dworzan, głównego podczaszego i przełożonego nadwornych piekarzy,
Rodzaju 40  3 oddał ich pod straż przełożonego dworzan, do więzienia, tam właśnie, gdzie przebywał Józef.
Rodzaju 40  4 Tenże przełożony dworzan powierzył ich opiece Józefa, który miał im usługiwać. A gdy przebywali jakiś czas w więzieniu
Rodzaju 40  5 obaj — podczaszy i piekarz nadworny króla Egiptu — tej samej nocy obaj mieli sen o różnych znaczeniach.
Rodzaju 40  6 Kiedy Józef przyszedł do nich z rana, zobaczył, że byli zafrasowani.
Rodzaju 40  7 Zapytał więc obu tych dworzan faraona, którzy wraz z nim przebywali w więzieniu: "Czemu to dzisiaj macie twarze tak zasępione?"
Rodzaju 40  8 Odpowiedzieli mu: "Mieliśmy sen i nie ma nikogo, kto mógłby nam go wytłumaczyć". Rzekł do nich Józef: "Wszak wytłumaczenia należą do Boga. Opowiedzcie mi je".
Rodzaju 40  9 Wtedy główny podczaszy tak opowiedział Józefowi swój sen: "Widziałem we śnie krzew winny, który rósł przede mną.
Rodzaju 40 10 Na tym zaś krzewie były trzy gałązki. Krzew wypuścił pączki i zakwitł, a potem jego grona wydały dojrzałe jagody.
Rodzaju 40 11 W moim ręku był puchar faraona. Zerwałem te jagody, wycisnąłem je do pucharu faraona i wręczyłem ów puchar faraonowi".
Rodzaju 40 12 Józef rzekł do niego: "Znaczenie snu jest takie: Trzy gałązki są to trzy dni.
Rodzaju 40 13 Po upływie trzech dni faraon wyświadczy ci łaskę i przywróci cię na twój dawny urząd. Będziesz podawał faraonowi puchar tak samo jak przedtem, gdy byłeś jego podczaszym.
Rodzaju 40 14 Jeśli nie zapomnisz o mnie, kiedy będzie ci się dobrze działo, okaż mi życzliwość: wspomnij o mnie faraonowi, aby mnie uwolnił z tego miejsca.
Rodzaju 40 15 Bo przemocą zostałem uprowadzony z kraju Hebrajczyków, a i tu również nie popełniłem nic takiego, za co należałoby mnie wtrącić do tego lochu".
Rodzaju 40 16 Przełożony nadwornych piekarzy, widząc, że Józef dobrze sen wytłumaczył, rzekł do niego: "Ja zaś miałem taki sen: Trzymałem na głowie trzy kosze białego pieczywa.
Rodzaju 40 17 W koszu, który był na wierzchu, znajdowało się wszelkie pieczywo, jakie wyrabia piekarz dla faraona. A ptactwo wydziobywało je z tego kosza, który był na mojej głowie".
Rodzaju 40 18 Józef tak odpowiedział: "Znaczenie snu jest takie: Trzy kosze — to trzy dni.
Rodzaju 40 19 Za trzy dni faraon rozkaże ściąć ci głowę i powiesić twe ciało na drzewie. Wtedy ptaki będą rozdziobywały twe ciało".
Rodzaju 40 20 Na trzeci dzień, w dniu swoich urodzin, faraon wyprawił ucztę dla swych dworzan. I wtedy w ich obecności kazał sprowadzić z więzienia przełożonego podczaszych i przełożonego piekarzy.
Rodzaju 40 21 Przełożonego podczaszych przywrócił na dawny urząd podczaszego; podawał więc on puchar faraonowi.
Rodzaju 40 22 Przełożonego piekarzy zaś kazał powiesić — jak im zapowiedział Józef.
Rodzaju 40 23 Przełożony podczaszych nie pamiętał jednak o Józefie, bo go zapomniał.

Rodzaju 41  1 W dwa lata później faraon miał sen. [Śniło mu się, że] stał nad Nilem.
Rodzaju 41  2 I oto z Nilu wyszło siedem krów pięknych i tłustych, które zaczęły się paść wśród sitowia.
Rodzaju 41  3 Ale oto siedem innych krów wyszło z Nilu, brzydkich i chudych, które stanęły obok tamtych nad brzegiem Nilu.
Rodzaju 41  4 Te brzydkie i chude krowy pożarły siedem owych krów pięknych i tłustych. Faraon przebudził się.
Rodzaju 41  5 A kiedy znów zasnął, miał drugi sen. Przyśniło mu się siedem kłosów wyrastających z jednej łodygi, zdrowych i pięknych.
Rodzaju 41  6 A oto po nich wyrosło siedem kłosów pustych i zniszczonych wiatrem wschodnim.
Rodzaju 41  7 I te puste kłosy pochłonęły siedem owych kłosów zdrowych i pełnych. Potem faraon przebudził się. Był to tylko sen.
Rodzaju 41  8 Rano faraon, zaniepokojony, rozkazał wezwać wszystkich wróżbitów egipskich oraz wszystkich mędrców i opowiedział im, co mu się śniło. Nie było jednak nikogo, kto by umiał wytłumaczyć faraonowi te sny.
Rodzaju 41  9 Wtedy przełożony podczaszych rzekł do faraona: "Dzisiaj wyznam moje grzechy.
Rodzaju 41 10 Faraon, rozgniewawszy się na swego sługę, oddał mnie, a ze mną i przełożonego piekarzy pod straż do domu przełożonego dworzan.
Rodzaju 41 11 I wtedy mieliśmy obaj jednej nocy sen, on inny, a ja inny.
Rodzaju 41 12 A był tam z nami pewien młody Hebrajczyk, sługa przełożonego dworzan. Opowiedzieliśmy mu, a on wytłumaczył nam nasze sny, tłumacząc sen każdego z nas.
Rodzaju 41 13 I stało się tak, jak nam je wytłumaczył: mnie przywrócił [faraon] na mój urząd, a jego powiesił".
Rodzaju 41 14 Wtedy faraon kazał wezwać Józefa. Wyprowadzono go więc pospiesznie z lochu, a on, ogoliwszy się oraz zmieniwszy szaty, przyszedł do faraona.
Rodzaju 41 15 Faraon rzekł do Józefa: "Miałem sen, którego nikt nie umie wytłumaczyć. Ja zaś słyszałem, jak mówiono o tobie, że skoro usłyszysz sen, zaraz go wytłumaczysz".
Rodzaju 41 16 Józef tak odpowiedział faraonowi: "Nie ja, lecz Bóg da pomyślną odpowiedź tobie, o faraonie".
Rodzaju 41 17 Faraon zaczął więc opowiadać Józefowi: "Śniło mi się, że stałem nad brzegiem Nilu.
Rodzaju 41 18 I nagle z Nilu wyszło siedem krów tłustych i pięknych, które zaczęły się paść wśród sitowia.
Rodzaju 41 19 A oto siedem krów innych wyszło za nimi, chudych i tak brzydkich, że podobnie brzydkich nie widziałem w całym Egipcie.
Rodzaju 41 20 Krowy chude i brzydkie pożarły siedem owych krów pierwszych, tłustych.
Rodzaju 41 21 Gdy te znalazły się w ich brzuchach, nie było wcale znać, że tam weszły; te, które je pożarły, były nadal tak samo chude jak poprzednio. I ocknąłem się.
Rodzaju 41 22 A potem zobaczyłem we śnie siedem kłosów wyrastających z jednej łodygi, zdrowych i pięknych.
Rodzaju 41 23 Lecz oto siedem kłosów zeschniętych, pustych, zniszczonych wiatrem wschodnim wyrosło po nich.
Rodzaju 41 24 I te puste kłosy pochłonęły siedem owych kłosów pięknych. A gdy opowiedziałem wróżbitom, żaden nie potrafili mi wytłumaczyć".
Rodzaju 41 25 Józef rzekł do faraona: "Sen twój, o faraonie, jest jeden. To, co Bóg zamierza uczynić, zapowiedział tobie, faraonie.
Rodzaju 41 26 Siedem krów pięknych — to siedem lat, i siedem kłosów pięknych — to też siedem lat; jest to bowiem sen jeden.
Rodzaju 41 27 Siedem zaś krów chudych i brzydkich, które wyszły za tamtymi, i siedem kłosów pustych i zniszczonych wiatrem wschodnim — to też siedem lat — głodu.
Rodzaju 41 28 To, o czym mówię faraonowi, Bóg uczyni tak, jak pokazał faraonowi.
Rodzaju 41 29 Bo nadejdzie siedem lat obfitości wielkiej w całym Egipcie.
Rodzaju 41 30 A po nich nastanie siedem lat głodu; i pójdzie w niepamięć cała ta obfitość w Egipcie, gdy głód będzie niszczył kraj.
Rodzaju 41 31 Nie będą już wiedzieli o obfitości w tym kraju wskutek głodu, który potem nadejdzie, bo będzie to głód bardzo ciężki.
Rodzaju 41 32 Ponieważ ten sen powtórzył się dwukrotnie, faraonie, Bóg to już postanowił i Bóg niebawem to uczyni.
Rodzaju 41 33 Teraz więc niech faraon upatrzy sobie kogoś roztropnego i mądrego i ustanowi go zarządcą nad Egiptem.
Rodzaju 41 34 Niech faraon tak ustanowi nadzorców, by zebrać piątą część urodzajów w Egipcie podczas siedmiu lat obfitości.
Rodzaju 41 35 Niechaj oni nagromadzą wszelką żywność podczas tych lat pomyślnych, które nadejdą. Niechaj gromadzą zboże do rozporządzenia faraona jako zaopatrzenie dla miast i niechaj go strzegą.
Rodzaju 41 36 A będzie ta żywność zachowana dla kraju na siedem lat głodu, które nastaną w Egipcie. Tak więc nie wyginie [ludność] tego kraju z głodu".
Rodzaju 41 37 Słowa te podobały się faraonowi i wszystkim jego dworzanom.
Rodzaju 41 38 Rzekł więc faraon do swych dworzan: "Czyż będziemy mogli znaleźć podobnego mu człowieka, który miałby tak jak on ducha Bożego?"
Rodzaju 41 39 A potem faraon rzekł do Józefa: "Skoro Bóg dał ci poznać to wszystko, nie ma nikogo, kto by ci dorównał rozsądkiem i mądrością!
Rodzaju 41 40 Ty zatem będziesz nad moim dworem i twoim rozkazom będzie posłuszny cały mój naród. Jedynie godnością królewską będę cię przewyższał".
Rodzaju 41 41 I powiedział faraon Józefowi: "Oto ustanawiam cię rządcą całego Egiptu!"
Rodzaju 41 42 Po czym faraon zdjął swój pierścień z palca i włożył go na palec Józefa, i kazał go oblec w szatę z najczystszego lnu, a potem zawiesił mu na szyi złoty łańcuch.
Rodzaju 41 43 I kazał go obwozić na drugim swym wozie, a wołano przed nim: "Abrek!" Faraon, ustanawiając Józefa rządcą całego Egiptu,
Rodzaju 41 44 rzekł do niego: "Ja jestem faraonem, ale bez twej zgody nikt nie ośmieli się czegokolwiek przedsięwziąć w całym kraju egipskim,
Rodzaju 41 45 i nadał Józefowi imię Safnat Paneach. Dał mu też za żonę Asenat, córkę kapłana z On, imieniem Poti Fera. I tak stał się Józef rządcą Egiptu.
Rodzaju 41 46 Józef miał lat trzydzieści, gdy stanął przed faraonem, królem Egiptu. Józef wyszedłszy od faraona objeżdżał cały kraj.
Rodzaju 41 47 I gdy ziemia rodziła przez siedem lat w wielkiej obfitości,
Rodzaju 41 48 gromadził wszelką żywność w tych siedmiu latach [urodzaju], które nastały w Egipcie, i składał ją w miastach; w każdym mieście gromadził żywność z pól okolicznych.
Rodzaju 41 49 Nagromadził więc Józef tyle zboża, ile jest piasku morskiego; takie mnóstwo, że już przestano mierzyć, bo nie można było zmierzyć.
Rodzaju 41 50 A zanim nastały lata głodu, urodzili się Józefowi dwaj synowie; urodziła ich Asenat, córka kapłana z On, który miał imię Poti Fera.
Rodzaju 41 51 Józef dał swemu synowi pierworodnemu imię Manasses. [Mówił bowiem:] "Dał mi Bóg zapomnieć o całym mym utrapieniu i o domu ojca mojego".
Rodzaju 41 52 A drugiego nazwał Efraim, [mówiąc]: "Uczynił mnie Bóg płodnym w kraju mojej niedoli".
Rodzaju 41 53 Kiedy minęło siedem lat urodzaju w Egipcie,
Rodzaju 41 54 nadeszło siedem lat głodu, jak to zapowiedział Józef. A gdy nastał głód we wszystkich krajach, w całym Egipcie była żywność.
Rodzaju 41 55 Ale kiedy i w Egipcie głód zaczął dawać się we znaki, ludność domagała się chleba od faraona. Wtedy faraon mówił do wszystkich Egipcjan: "Udajcie się do Józefa i co on wam powie, czyńcie".
Rodzaju 41 56 Gdy był głód na całej ziemi, Józef otwierał wszystkie [spichlerze], w których było [zboże], i sprzedawał zboże Egipcjanom, w miarę jak w Egipcie głód stawał się coraz większy.
Rodzaju 41 57 Ze wszystkich krajów ludzie przybywali do Egiptu, by kupować zboże od Józefa, gdyż głód po całej ziemi się wzmagał.

Rodzaju 42  1 Gdy Jakub dowiedział się, że jest zboże w Egipcie, rzekł do swoich synów: "Czemu się ociągacie?"
Rodzaju 42  2 I dodał: "Ponieważ słyszałem, że w Egipcie jest zboże, idźcie tam i zakupcie dla nas zboża, abyśmy przetrwali i nie pomarli".
Rodzaju 42  3 Dziesięciu braci Józefa udało się zatem do Egiptu, aby tam kupić zboża.
Rodzaju 42  4 Beniamina, brata Józefa, Jakub nie posłał wraz z synami; pomyślał bowiem: "Jeszcze go może spotkać jakaś zła przygoda".
Rodzaju 42  5 Kiedy synowie Izraela przybyli wraz z innymi, którzy tam również się udawali, aby kupić zboża, bo głód był w Kanaanie,
Rodzaju 42  6 Józef sprawował władzę w kraju i on to sprzedawał zboże wszystkim mieszkańcom tego kraju. Bracia Józefa, przybywszy do niego, oddali mu pokłon twarzą do ziemi.
Rodzaju 42  7 Gdy Józef ujrzał swoich braci, poznał ich; jednak udał, że jest im obcy, i przemówił do nich surowo tymi słowami: "Skąd przyszliście?" Odpowiedzieli: "Z Kanaanu, aby kupić żywności".
Rodzaju 42  8 Józef poznawszy ich, mimo że oni go nie poznali,
Rodzaju 42  9 przypomniał sobie sny, jakie miał niegdyś, i rzekł: "Jesteście szpiegami! Przyszliście, aby obejrzeć miejsca nieobwarowane w tym kraju!"
Rodzaju 42 10 A oni na to: "Nie, panie! Słudzy twoi przybyli tylko dla zakupienia żywności.
Rodzaju 42 11 Jesteśmy wszyscy synami jednego człowieka. Jesteśmy uczciwi. My, słudzy twoi, nigdy nie byliśmy szpiegami".
Rodzaju 42 12 Ale on im rzekł: "Nie. Przyszliście obejrzeć miejsca nieobwarowane tego kraju!"
Rodzaju 42 13 Wtedy powiedzieli: "Było nas dwunastu braci, sług twoich, synów jednego człowieka w Kanaanie. Najmłodszy jest obecnie przy naszym ojcu, a jednego już nie ma".
Rodzaju 42 14 Józef rzekł do nich: "Jest tak, jak wam mówię: jesteście szpiegami!
Rodzaju 42 15 Co do tego zostaniecie wybadani. Na życie faraona! Nie wyjdziecie stąd, chyba że przybędzie tu wasz brat najmłodszy.
Rodzaju 42 16 Wyprawcie jednego z was po waszego brata, wy zaś pozostaniecie w więzieniu, aby można było zbadać, czy to, co powiedzieliście, jest prawdą; jeśli się okaże, że nie — na życie faraona! -jesteście szpiegami".
Rodzaju 42 17 I oddał ich pod straż na trzy dni.
Rodzaju 42 18 A trzeciego dnia Józef rzeki do nich: "Jeśli chcecie ocalić życie, uczyńcie to — bo ja czczę Boga.
Rodzaju 42 19 Skoro jesteście uczciwi, niechaj jeden wasz brat pozostanie w więzieniu, w którym was osadzono, wy zaś idźcie, zawieźcie zboże dla wyżywienia waszych rodzin.
Rodzaju 42 20 Potem przyprowadzicie do mnie najmłodszego brata waszego, aby się okazało, czy powiedzieliście prawdę; bo inaczej — czeka was śmierć". <I tak uczynili.>
Rodzaju 42 21 Mówili między sobą: "Ach, zawiniliśmy przeciwko bratu naszemu, patrząc na jego strapienie, kiedy nas błagał o litość, a nie wysłuchaliśmy go! Dlatego przyszło na nas to nieszczęście".
Rodzaju 42 22 Ruben zaś tak im wtedy powiedział: "Czyż wam tego nie mówiłem: Nie dopuszczajcie się wykroczenia względem tego chłopca; ale nie usłuchaliście mnie. Toteż teraz żąda się odpowiedzialności za jego krew!"
Rodzaju 42 23 Nie wiedzieli zaś, że Józef to rozumie, bo rozmawiał z nimi przez tłumacza.
Rodzaju 42 24 Odszedłszy więc od nich, rozpłakał się. Potem wrócił do nich i mówiąc do nich odłączył od nich Symeona i w ich obecności kazał go związać.
Rodzaju 42 25 Potem Józef dał rozkaz, aby napełniono zbożem ich worki i aby do każdego worka włożono dane przez nich pieniądze, ponadto aby im dano żywności na drogę. I tak też im uczyniono.
Rodzaju 42 26 Oni zaś włożywszy swe zboże na osły, ruszyli w drogę.
Rodzaju 42 27 Gdy w gospodzie jeden z nich rozwiązał swój worek, aby dać obroku swemu osłu, spostrzegł pieniądze; były one bowiem na wierzchu w jego torbie.
Rodzaju 42 28 I rzekł do swych braci: "Zwrócono mi pieniądze, oto są one w mojej torbie". Wtedy oni osłupieli i z lękiem pytali jeden drugiego: "Cóż to nam Bóg uczynił?"
Rodzaju 42 29 A gdy przybyli do Kanaanu, do swego ojca Jakuba, opowiedzieli mu wszystko, co im się przytrafiło, tymi słowami:
Rodzaju 42 30 "Ów władca tego kraju przemawiał do nas surowo i wziął nas za szpiegów.
Rodzaju 42 31 Powiedzieliśmy mu: Jesteśmy uczciwi i nigdy nie byliśmy szpiegami;
Rodzaju 42 32 było nas dwunastu braci, synów [jednego] ojca, jednego [z nas już] nie ma, a najmłodszy jest obecnie przy naszym ojcu w Kanaanie.
Rodzaju 42 33 Wtedy rzekł do nas ów władca kraju: Po tym poznam, czy jesteście uczciwi: jednego waszego brata zostawcie u mnie, weźcie zboże dla wyżywienia waszych rodzin i idźcie.
Rodzaju 42 34 A potem przyprowadźcie mi waszego najmłodszego brata, i wtedy poznam, że nie jesteście szpiegami, ale ludźmi uczciwymi. Ja wam oddam brata waszego, wy zaś będziecie mogli poruszać się po tym kraju".
Rodzaju 42 35 A gdy opróżniali worki, każdy znalazł w swoim worku sakiewkę z pieniędzmi. Na widok sakiewek z pieniędzmi zatrwożyli się tak oni, jak również ich ojciec.
Rodzaju 42 36 Powiedział ich ojciec Jakub: "Już mnie [dwóch] pozbawiliście: Józefa nie ma, Symeona nie ma, a teraz Beniamina chcecie zabrać. We mnie przecież godzi to wszystko".
Rodzaju 42 37 Wtedy Ruben przemówił do ojca tymi słowami: "Będziesz mógł zabić obu moich synów, jeśli ci go nie przyprowadzę! Oddaj go pod moją opiekę, a ja zwrócę go tobie".
Rodzaju 42 38 Ale Jakub odpowiedział: "Nie pójdzie syn mój z wami! Brat jego bowiem już nie żyje i on jeden tylko mi pozostał. Jeśli go spotka jakie nieszczęście, gdy pójdzie z wami, sprawicie, że moja siwizna zstąpi do Szeolu i to w wielkim żalu!"

Rodzaju 43  1 W kraju panował ciężki głód.
Rodzaju 43  2 A kiedy do ostatka spożyli zboże, które sprowadzili z Egiptu, rzekł do nich ich ojciec: "Idźcie znów kupić dla nas trochę żywności".
Rodzaju 43  3 Wtedy Juda powiedział mu: "Ów władca surowo nam przykazał: Nie pokazujcie mi się na oczy, jeśli brata waszego nie będzie z wami.
Rodzaju 43  4 Jeżeli jesteś gotów posłać z nami naszego brata, pojedziemy i kupimy ci żywności,
Rodzaju 43  5 a jeżeli nie chcesz go posłać, nie pojedziemy. Bo przecież ów władca powiedział nam: Nie pokazujcie mi się na oczy, jeśli nie będzie brata waszego z wami".
Rodzaju 43  6 Izrael rzekł: "Czemu naraziliście mnie na niedolę mówiąc mu, że macie jeszcze brata?"
Rodzaju 43  7 A oni na to: "Ów władca wypytywał się dokładnie o nas i o naszą rodzinę. Pytał: Czy jeszcze żyje wasz ojciec? Czy macie jeszcze brata? Odpowiadaliśmy mu zatem na jego pytania. Czyż mogliśmy wiedzieć, że powie: Sprowadźcie waszego brata?"
Rodzaju 43  8 Po czym rzekł Juda do ojca swego, Izraela: "Poślij ze mną tego chłopca, a zaraz pojedziemy, aby ratować życie, abyśmy nie pomarli wraz z naszymi dziećmi.
Rodzaju 43  9 Ja odpowiadam za niego; ode mnie będziesz żądał, aby ci go oddać. Jeżeli nie przyprowadzę go do ciebie, możesz mi nigdy nie darować mej winy.
Rodzaju 43 10 Gdybyśmy nie zwlekali, już wrócilibyśmy dwa razy!"
Rodzaju 43 11 Izrael rzekł do swych synów: "Jeżeli tak być musi, uczyńcie tak. Zabierzcie jednak w wasze wory to, co w naszym kraju jest najcenniejszego, i zanieście owemu człowiekowi w darze: nieco wonnej żywicy, nieco miodu, wonnych korzeni, olejków, owoców, pistacji i migdałów.
Rodzaju 43 12 I weźcie z sobą podwójną sumę pieniędzy, abyście mogli oddać i te pieniądze, które wam na powrót włożono do waszych torb, być może, przez pomyłkę.
Rodzaju 43 13 Zabierzcie też waszego brata i ruszajcie w drogę powrotną do owego władcy.
Rodzaju 43 14 A Bóg Wszechmocny niechaj sprawi, aby ów człowiek zlitował się nad wami i puścił wolno waszego brata oraz Beniamina. Skoro mam zostać samotny, to niech tak już będzie!"
Rodzaju 43 15 Zabrali oni dary, dwukrotną sumę pieniędzy oraz Beniamina i ruszywszy w drogę przybyli do Egiptu. A gdy stanęli przed Józefem,
Rodzaju 43 16 ten, ujrzawszy wśród nich Beniamina, dał polecenie przełożonemu swego domu: "Zaprowadź tych ludzi do domu i każ zabić i przyrządzić jakąś sztukę bydła, gdyż będą oni ze mną jedli dziś w południe".
Rodzaju 43 17 Przełożony uczynił tak, jak mu polecił Józef, i zaprowadził ich do jego domu.
Rodzaju 43 18 Oni zaś, przejęci lękiem, że Józef kazał ich zaprowadzić do swego domu, mówili: "Z powodu owych pieniędzy, które poprzednim razem nam włożono do naszych torb, kazał nas zaprowadzić do siebie. Teraz na nas napadnie, przemocą uczyni nas swymi niewolnikami i [zabierze nam] nasze osły".
Rodzaju 43 19 Gdy więc byli już u wejścia do domu Józefa, zbliżyli się do przełożonego jego domu
Rodzaju 43 20 i rzekli: "Pozwól, panie! Gdy po raz pierwszy przybyliśmy tu kupić zboża,
Rodzaju 43 21 wracając po odwiązaniu naszych torb w gospodzie, znaleźliśmy na wierzchu torby każdego pieniądze, jak były odliczone. Przywieźliśmy je ze sobą.
Rodzaju 43 22 Mamy też i inne pieniądze, aby kupić żywności. Nie wiemy, kto nam włożył [tamte] pieniądze do naszych torb".
Rodzaju 43 23 A on im powiedział: "Bądźcie spokojni! Nie bójcie się! Bóg wasz, Bóg ojca waszego dał wam ten skarb do waszych torb. Wasze pieniądze doszły do mnie!" I przywiódł do nich Symeona.
Rodzaju 43 24 Człowiek ten wprowadził ich do domu Józefa i kazał podać wody, aby obmyli sobie nogi, i dał obroku ich osłom.
Rodzaju 43 25 Oni tymczasem przygotowali dary, zanim nadszedł Józef w południe; dowiedzieli się bowiem, że tu mieli zasiąść do stołu.
Rodzaju 43 26 Kiedy Józef przyszedł do domu, oni, trzymając w rękach dary, które dla niego przynieśli, oddali mu pokłon do ziemi.
Rodzaju 43 27 On zaś zapytawszy ich o zdrowie, rzekł: "Czy wasz sędziwy ojciec, o którym mi mówiliście, dobrze się miewa? Czy jeszcze żyje?"
Rodzaju 43 28 Odpowiedzieli: "Sługa twój, a nasz ojciec, dobrze się miewa. Jeszcze żyje". I znów uklękli i oddali pokłon.
Rodzaju 43 29 A gdy spojrzawszy dostrzegł Beniamina, syna swej matki, zapytał: "Czy to ten wasz brat najmłodszy, o którym mi mówiliście?" i zaraz dodał: "Oby cię Bóg darzył swą łaską, synu mój!"
Rodzaju 43 30 I nagle urwał, bo ogarnęło go wielkie wzruszenie na widok brata, że aż łzy nabiegły mu do oczu. Odszedł więc do swego pokoju i tam się rozpłakał.
Rodzaju 43 31 Potem zaś, obmywszy twarz, wyszedł i usiłując panować nad sobą dał rozkaz: "Niech podadzą posiłek!"
Rodzaju 43 32 Podano więc jemu osobno, jego braciom osobno i Egipcjanom — którzy z nim jadali — również osobno. Egipcjanie bowiem nie mogli jeść razem z Hebrajczykami, gdyż byłoby to dla Egipcjan rzeczą wstrętną.
Rodzaju 43 33 [Józef] posadził przed sobą braci od najstarszego do najmłodszego, według ich wieku; oni zaś tym zdziwieni, spoglądali jeden na drugiego.
Rodzaju 43 34 Po czym polecił zanieść im ze swego stołu porcje; porcja dla Beniamina była pięciokrotnie większa. Oni zaś ucztując z nim rozweselili się pod wpływem wina.

Rodzaju 44  1 Tymczasem [Józef] dał takie polecenie przełożonemu swego domu: "Napełnij torby tych ludzi żywnością, ile tylko zdołają unieść, i powkładaj pieniądze na wierzch do torby każdego.
Rodzaju 44  2 Mój zaś puchar srebrny włożysz na wierzch torby najmłodszego oprócz pieniędzy za zboże". [Przełożony] uczynił tak, jak mu Józef rozkazał.
Rodzaju 44  3 O świcie wyprawiono ich wraz z ich osłami w drogę.
Rodzaju 44  4 Zaledwie jednak wyszli z miasta i jeszcze nie uszli daleko, Józef rzekł do przełożonego domu: "Podąż co prędzej za nimi. A gdy ich dogonisz, powiedz im: Czemu odpłaciliście złem za dobro?
Rodzaju 44  5 Wszak <to wy skradliście srebrny puchar>, ten, z którego pija pan mój i z którego potrafi wróżyć. Źle postąpiliście, dopuszczając się takiego czynu!"
Rodzaju 44  6 Gdy [ten] dogonił ich i powiedział im to,
Rodzaju 44  7 rzekli: "Jak możesz, panie mój, mówić takie rzeczy? Dalekie jest od sług twoich takie postępowanie!
Rodzaju 44  8 Przecież pieniądze, które znaleźliśmy na wierzchu naszych torb, przynieśliśmy ci z Kanaanu. Jakże więc mielibyśmy dopuszczać się kradzieży złota lub srebra w domu twego pana?
Rodzaju 44  9 U którego z twoich sług znajdzie się [ów puchar], ten niechaj umrze; my zaś, mój panie, staniemy się twoimi niewolnikami!"
Rodzaju 44 10 A on rzekł: "Istotnie, powinno tak być, jak mówicie. Jednakże ten, u którego [puchar] się znajdzie, zostanie niewolnikiem, wy zaś będziecie wolni od winy".
Rodzaju 44 11 Wtedy pospiesznie każdy z nich zdjął swoją torbę, postawił na ziemię i otworzył ją.
Rodzaju 44 12 On zaś zaczął przeszukiwać [torby], począwszy od najstarszego, a kończąc na najmłodszym ; i w torbie Beniamina znalazł ów puchar.
Rodzaju 44 13 Wtedy oni rozdarli z żalu swe szaty i objuczywszy każdy swego osła wrócili do miasta.
Rodzaju 44 14 Gdy Juda oraz jego bracia przyszli do domu Józefa, zastali go tam jeszcze i padli przed nim twarzą ku ziemi.
Rodzaju 44 15 A Józef rzekł do nich: "Jak mogliście się dopuścić takiego czynu? Czy nie wiedzieliście, że taki człowiek jak ja potrafi wróżyć?"
Rodzaju 44 16 Juda odpowiedział: "Cóż mamy rzec tobie, panie mój? Cóż możemy powiedzieć na nasze usprawiedliwienie? Bóg znalazł winę w twoich sługach! Oddajemy się w niewolę tobie, panie mój; zarówno my jak i ten, u którego został znaleziony puchar".
Rodzaju 44 17 Ale Józef rzekł: "Jestem daleki od tego, abym miał tak postąpić. Tylko ten, u którego znaleziono puchar, będzie moim niewolnikiem, wy zaś możecie spokojnie odejść do waszego ojca".
Rodzaju 44 18 Wtedy Juda, zbliżywszy się do niego, rzekł: "Pozwól, panie mój, aby twój sługa powiedział słowo wobec ciebie. I nie gniewaj się na twego sługę, wszakżeś ty jak faraon!
Rodzaju 44 19 Pytał mój pan swoje sługi: Czy macie ojca lub brata.
Rodzaju 44 20 Odpowiedzieliśmy panu mojemu: Mamy starego ojca i jednego jeszcze, najmłodszego brata, zrodzonego przez niego już w starości. Brat tego najmłodszego nie żyje; został on więc jeden z tej samej  matki  i  dlatego  ojciec  go   pokochał.
Rodzaju 44 21 Rozkazałeś sługom twoim: Sprowadźcie go do mnie, abym mógł go zobaczyć.
Rodzaju 44 22 Powiedzieliśmy panu mojemu: Nie może chłopiec opuścić ojca, bo gdyby go opuścił, ojciec by umarł.
Rodzaju 44 23 Wtedy rzekłeś do swych sług: Jeśli nie przyjdzie z wami wasz najmłodszy brat, nie pokazujcie mi się na oczy.
Rodzaju 44 24 Gdy więc przyszliśmy do twego sługi, ojca naszego, powtórzyliśmy mu twe słowa, panie.
Rodzaju 44 25 Potem zaś powiedział nam ojciec: Idźcie znów, aby zakupić dla nas żywności.
Rodzaju 44 26 Odpowiedzieliśmy: Nie możemy iść. Pójdziemy tylko wtedy, gdy z nami pójdzie nasz najmłodszy brat. Bo nie możemy pokazać się owemu mężowi, jeśli nie będzie z nami naszego najmłodszego brata.
Rodzaju 44 27 Wtedy powiedział nam twój sługa, ojciec nasz: Wiecie, że jedna z mych żon urodziła mi dwóch synów.
Rodzaju 44 28 Jeden — wyszedł ode mnie i wtedy pomyślałem sobie, że został rozszarpany, gdyż więcej go już nie widziałem.
Rodzaju 44 29 Jeżeli i tego drugiego zabierzecie ode mnie i spotka go jakieś nieszczęście, moja siwizna zstąpi do Szeolu wśród niedoli.
Rodzaju 44 30 Gdybym więc teraz przyszedł do sługi twego, a mojego ojca, i nie byłoby z nami chłopca tak przez niego umiłowanego,
Rodzaju 44 31 to gdy zobaczy, że go nie ma, umrze. My zaś, słudzy twoi, będziemy przyczyną, że siwizna naszego ojca zstąpi do Szeolu ze zgryzoty.
Rodzaju 44 32 Ja, sługa twój, wziąłem na siebie odpowiedzialność za tego chłopca względem ojca mego, mówiąc mu: Jeśli go nie przyprowadzę do ciebie, może mi nigdy mój ojciec nie darować mojej winy.
Rodzaju 44 33 Teraz więc niechaj ja, sługa twój, zostanę zamiast chłopca niewolnikiem pana mego, on zaś niechaj pójdzie ze swymi braćmi.
Rodzaju 44 34 Bo jakże mógłbym iść do mego ojca, jeśliby nie było go ze mną? Nie chciałbym patrzeć na nieszczęście mego ojca, które by go dotknęło!"

Rodzaju 45  1 Józef nie mógł opanować swego wzruszenia i wobec wszystkich, którzy tam byli, zawołał: "Niechaj wszyscy stąd wyjdą!" Nikogo nie było z nim, gdy Józef dał się poznać swym braciom.
Rodzaju 45  2 Wybuchnąwszy głośnym płaczem, tak że aż usłyszeli Egipcjanie oraz dworzanie faraona,
Rodzaju 45  3 rzekł do swych braci: "Ja jestem Józef! Czy ojciec mój jeszcze żyje?" Ale bracia nie byli w stanie mu odpowiedzieć, gdyż zlękli się go.
Rodzaju 45  4 On zaś rzekł do nich: "Zbliżcie się do mnie!" A gdy oni się zbliżyli, powtórzył: "Ja jestem Józef, brat wasz, to ja jestem tym, którego sprzedaliście do Egiptu.
Rodzaju 45  5 Ale teraz nie smućcie się i nie wyrzucajcie sobie, żeście mnie sprzedali, bo dla waszego ocalenia od śmierci Bóg wysłał mnie tu przed wami.
Rodzaju 45  6 Oto już dwa lata trwa głód w tym kraju, a jeszcze zostało pięć lat, podczas których nie będzie orki ani żniwa.
Rodzaju 45  7 Bóg. mnie wysłał przed wami, aby wam zapewnić potomstwo na ziemi i abyście przeżyli dzięki wielkiemu wybawieniu.
Rodzaju 45  8 Zatem nie wyście mnie tu posłali, lecz Bóg, który też uczynił mnie doradcą faraona, panem całego jego domu i władcą całego Egiptu.
Rodzaju 45  9 Idźcie przeto spiesznie do mego ojca i powiedzcie mu: Józef, syn twój, mówi: Uczynił mnie Bóg panem całego Egiptu. Przybywaj bezzwłocznie.
Rodzaju 45 10 Osiądziesz w ziemi Goszen i będziesz blisko mnie, ty sam wraz z twymi synami, wnukami, trzodami i całym twym dobytkiem.
Rodzaju 45 11 Będę cię tu żywił, bo jeszcze przez pięć lat będzie głód; a tak nie poniesiesz straty ty i twoja rodzina, i dobytek twój.
Rodzaju 45 12 Oto widzicie własnymi oczami i Beniamin, brat wasz, widzi, że to ja przemawiam do was.
Rodzaju 45 13 Opowiedzcie memu ojcu o mej wysokiej godności w Egipcie i o wszystkim, coście widzieli. I nie zwlekając, sprowadźcie tu mego ojca".
Rodzaju 45 14 Po czym rzucił się Beniaminowi, bratu swemu, na szyję i rozpłakał się. Beniamin również płakał, obejmując go za szyję.
Rodzaju 45 15 I płakał Józef, ściskając i całując swych braci. A potem bracia jego z nim rozmawiali.
Rodzaju 45 16 Gdy zaś rozeszła się w pałacu faraona wieść: "Bracia Józefa przybyli", uradował się faraon i jego dworzanie.
Rodzaju 45 17 I rzekł faraon do Józefa: "Powiedz twym braciom: Uczyńcie tak: objuczcie wasze osły i natychmiast jedźcie do Kanaanu.
Rodzaju 45 18 Zabierzcie ojca waszego oraz wasze rodziny i przybywajcie do mnie. Ja zaś dam wam najbardziej urodzajny kawał ziemi w Egipcie i będziecie mieli do jedzenia najprzedniejszą część płodów tego kraju.
Rodzaju 45 19 Ty zaś daj im polecenie: Uczyńcie tak: weźcie sobie z Egiptu wozy dla waszych dzieci i żon. Zabierzcie ojca waszego i przybywajcie.
Rodzaju 45 20 Niech wam nie będzie żal zostawić sprzętów waszych, gdyż wszelkie bogactwa Egiptu będą wasze".
Rodzaju 45 21 I uczynili tak synowie Izraela. A Józef dał im z polecenia faraona wozy oraz zapasy na drogę.
Rodzaju 45 22 Nadto każdemu z nich podarował szaty odświętne, Beniaminowi zaś dał trzysta sztuk srebra i pięć szat odświętnych.
Rodzaju 45 23 Swemu ojcu zaś posłał dziesięć osłów, objuczonych najlepszymi płodami Egiptu, oraz dziesięć oślic objuczonych zbożem, chlebem i żywnością, aby miał na drogę.
Rodzaju 45 24 A wyprawiając braci swych w drogę, rzekł do nich, gdy już odchodzili: "Bądźcie w drodze bez obawy!"
Rodzaju 45 25 Wyruszywszy z Egiptu, przybyli do Kanaanu, do swego ojca, Jakuba.
Rodzaju 45 26 I gdy mu oznajmili: "Józef żyje! Jest on władcą całego Egiptu!" — osłupiał i nie dowierzał im.
Rodzaju 45 27 Lecz kiedy powtórzyli mu wszystko, co Józef do nich mówił, i kiedy zobaczył wozy, które Józef przysłał, aby go zabrać, wstąpiło w niego życie.
Rodzaju 45 28 Zawołał: "Dość, że jeszcze żyje syn mój, Józef! Pójdę go zobaczyć, zanim umrę!"

Rodzaju 46  1 Izrael wyruszył w drogę z całym swym dobytkiem. A gdy przybył do Beer-Szeby, złożył ofiarę Bogu ojca swego, Izaaka.
Rodzaju 46  2 Bóg zaś w widzeniu nocnym tak odezwał się do Izraela: "Jakubie, Jakubie!" A gdy on odpowiedział: "Oto jestem 
Rodzaju 46  3 rzekł do niego: "Jam jest Bóg, Bóg ojca twego. Idź bez obawy do Egiptu, gdyż uczynię cię tam wielkim narodem.
Rodzaju 46  4 Ja pójdę tam z tobą i Ja stamtąd cię wyprowadzę, a Józef zamknie ci oczy".
Rodzaju 46  5 Potem Jakub wyruszył z Beer-Szeby. Synowie Izraela umieścili ojca swego, Jakuba, swe dzieci i żony na wozach, które faraon przysłał dla przewiezienia go.
Rodzaju 46  6 Zabrali też swe trzody i swój dobytek, który nabyli w Kanaanie. Tak przybył Jakub do Egiptu wraz z całym swym potomstwem:
Rodzaju 46  7 wziął ze sobą do Egiptu synów, wnuków, córki i wnuczki — całe swe potomstwo.
Rodzaju 46  8 Oto imiona synów Izraela, którzy przybyli do Egiptu, Jakuba i jego synów. Syn pierworodny Jakuba, Ruben,
Rodzaju 46  9 oraz synowie Rubena: Henoch, Pallu, Chesron i Karmi.
Rodzaju 46 10 Synowie Symeona: Jemuel, Jamin, Ohad, Jakin, Sochar i Szaul, syn Kananejki.
Rodzaju 46 11 Synowie Lewiego: Gerszon, Kehat i Merari.
Rodzaju 46 12 Synowie Judy: Er, Onan, Szela, Peres i Zerach. — Ale Er i Onan umarli w Kanaanie. — Synami Peresa byli: Chesron i Chamul.
Rodzaju 46 13 Synowie Issachara: Tola, Puwwa, Job i Szimron.
Rodzaju 46 14 Synowie Zabulona: Sered, Elon i Jachleel.
Rodzaju 46 15 Są to potomkowie tych synów Jakuba, których, podobnie jak i córkę Dinę, urodziła mu Lea w Paddan-Aram. Wszystkich tych osób, synów jego i córek, było trzydzieści trzy.
Rodzaju 46 16 Synowie Gada: Sifion, Chaggi, Szuni, Esbon, Eri, Arodi i Areli.
Rodzaju 46 17 Synowie Asera: Jimna, Jiszwa, Jiszwi, Beria oraz ich siostra imieniem Serach; a synowie Berii: Cheber i Malkiel.
Rodzaju 46 18 Są to potomkowie synów Zilpy, którą dał Laban córce swej Lei, a która ich urodziła Jakubowi — szesnaście osób.
Rodzaju 46 19 Synowie Racheli, żony Jakuba: Józef i Beniamin.
Rodzaju 46 20 Józefowi urodzili się w Egipcie synowie, których na świat wydała Asenat, córka kapłana z On imieniem Poti Fera: Manasses i Efraim.
Rodzaju 46 21 Synowie Beniamina: Bela, Beker, Aszbel, Gera, Naaman, Echi, Rosz, Muppim, Chuppim i Ard. —
Rodzaju 46 22 Są to potomkowie synów Racheli, którzy urodzili się Jakubowi. Wszystkich osób czternaście.
Rodzaju 46 23 Syn Dana: Chuszim.
Rodzaju 46 24 Synowie Neftalego: Jachseel, Guni, Jeser i Szillem.
Rodzaju 46 25 Są to potomkowie synów Bilhy, którą dał Laban Racheli, swej córce, a która urodziła ich Jakubowi. Wszystkich osób siedem.
Rodzaju 46 26 Wszystkich, którzy przybyli z Jakubem do Egiptu, a którzy wyszli z jego bioder, było ogółem, oprócz żon synów Jakuba, sześćdziesięciu sześciu.
Rodzaju 46 27 Synów zaś Józefa, którzy mu się urodzili w Egipcie, było dwóch. Wszystkich zatem członków rodziny Jakuba, którzy przybyli do Egiptu, było siedemdziesięciu.
Rodzaju 46 28 Wysłał on przed sobą Judę do Józefa, aby [ten] mógł go wyprzedzić do Goszen przed ich przybyciem. A gdy przybyli do ziemi Goszen,
Rodzaju 46 29 Józef kazał zaprząc do swego wozu i wyjechał na spotkanie Izraela, ojca swego, do Goszen. Kiedy zobaczył go, rzucił mu się na szyję i długo szlochał na jego szyi.
Rodzaju 46 30 Wreszcie Izrael odezwał się do Józefa: "Teraz mogę już umrzeć, skoro zobaczyłem ciebie, że jeszcze żyjesz!"
Rodzaju 46 31 A potem Józef rzekł do braci i do całej rodziny swego ojca: "Pójdę zawiadomić faraona i powiem mu: Bracia moi i rodzina mego ojca przybyli do mnie z Kanaanu.
Rodzaju 46 32 Są oni pasterzami trzód. A jako hodowcy trzód sprowadzili swe owce i woły oraz cały swój dobytek.
Rodzaju 46 33 Kiedy zaś faraon was zawezwie i zapyta: Jaki jest wasz zawód,
Rodzaju 46 34 odpowiecie: My, słudzy twoi, trudnimy się od dziecka hodowlą trzód, zarówno my, jak i nasi przodkowie. — I wtedy tylko będziecie mogli osiedlić się w Goszen, bo obrzydzenie wzbudza w Egipcjanach każdy pasterz trzody".

Rodzaju 47  1 Józef wszedłszy do faraona oznajmił mu: "Ojciec mój i moi bracia z trzodami, bydłem i całym ich dobytkiem przybyli z ziemi Kanaan i są już w kraju Goszen".
Rodzaju 47  2 Po czym Józef przedstawił faraonowi pięciu swych braci, których zabrał z sobą.
Rodzaju 47  3 Faraon zapytał jego braci: "Jakie jest wasze zajęcie?" Odpowiedzieli mu: "Pasterzami trzód jesteśmy zarówno my, słudzy twoi, jak i nasi przodkowie".
Rodzaju 47  4 I dalej mówili do faraona: "Przybyliśmy, aby się zatrzymać jako przychodnie w tym kraju, gdyż brakuje paszy dla trzód twoich sług, tak ciężki jest głód w ziemi Kanaan. Niechaj więc teraz zamieszkają słudzy twoi w Goszen!"
Rodzaju 47  5 Faraon rzekł do Józefa: "Ojciec twój i twoi bracia przybyli do ciebie.
Rodzaju 47  6 Cały kraj egipski stoi przed tobą otworem. W najbardziej żyznej jego części osiedl twego ojca i twych braci; niechaj więc zamieszkają w kraju Goszen. Jeśli zaś wiesz, że są wśród nich ludzie dzielni, uczyń ich zarządcami mojego żywego dobytku, niech czuwają nad moimi trzodami.
Rodzaju 47  7 Potem Józef przyprowadził swego ojca, Jakuba, i przedstawił go faraonowi. A gdy Jakub złożył faraonowi życzenia pomyślności,
Rodzaju 47  8 faraon zapytał go: "Ile lat życia sobie liczysz?"
Rodzaju 47  9 Jakub odpowiedział faraonowi: "Liczba lat mego pielgrzymowania — sto i trzydzieści. Niezbyt długie i smutne były lata mego życia; nie są one tak długie, jak lata pielgrzymowania mych przodków".
Rodzaju 47 10 Po czym Jakub, życząc faraonowi pomyślności, odszedł.
Rodzaju 47 11 Józef osiedlił ojca i braci, dając im posiadłość w najbardziej żyznej części Egiptu, w ziemi Ramses, jak mu polecił faraon.
Rodzaju 47 12 I zaopatrywał ojca i braci, i całą rodzinę swego ojca w żywność, stosownie do liczby dzieci.
Rodzaju 47 13 W całym kraju nie było żywności, toteż nastał bardzo ciężki głód. Ziemie Egiptu i Kanaanu były wyczerpane skutkiem głodu.
Rodzaju 47 14 Józef zaś gromadził wówczas wszystkie pieniądze, jakie znajdowały się w Egipcie i Kanaanie, za zboże, które kupowano, i pieniądze te oddawał do pałacu faraona.
Rodzaju 47 15 W końcu wyczerpały się pieniądze mieszkańcom Egiptu i Kanaanu, i wtedy wszyscy Egipcjanie przychodzili do Józefa, prosząc go: "Daj nam chleba. Czyż mamy umrzeć na twoich oczach? Nie mamy już bowiem pieniędzy".
Rodzaju 47 16 A Józef mówił: "Jeśli nie macie pieniędzy, sprowadźcie wasz żywy dobytek, a dam wam za niego zboże".
Rodzaju 47 17 Sprowadzili więc swój żywy dobytek do Józefa i on dawał im żywność w zamian za konie, za stada owiec i wołów oraz za osły. I tak w owym roku żywił ich w zamian za cały ich żywy dobytek.
Rodzaju 47 18 A gdy ten rok upłynął, przyszli w następnym i oznajmili mu: "Nie mamy co ukrywać przed tobą, panie mój, że gdy już wyczerpały się nam pieniądze i gdy stada nasze są u ciebie, nie pozostało nam nic, co moglibyśmy dać tobie, panie, oprócz nas samych i naszej ziemi!
Rodzaju 47 19 Dlaczego na twoich oczach mamy zginąć my i nasza ziemia? Kup więc nas i ziemię naszą za chleb; będziemy niewolnikami faraona, a nasza ziemia [jego własnością]. Byleś nam dał ziarno do siewu, a przetrwamy, nie pomrzemy i ziemia nasza nie będzie leżała odłogiem".
Rodzaju 47 20 Józef wykupił więc wszystkie grunty w Egipcie dla faraona; każdy bowiem Egipcjanin sprzedał swe pole, gdyż głód był coraz większy. Tak więc ziemia stała się własnością faraona.
Rodzaju 47 21 Ludność zaś od jednego do drugiego krańca Egiptu przeniósł do miast.
Rodzaju 47 22 Nie wykupił tylko gruntów kapłanów, gdyż był przywilej faraona dla kapłanów i na jego podstawie mieli oni zapewnione utrzymanie. Dlatego nie sprzedali swych gruntów.
Rodzaju 47 23 Potem Józef przemówił do ludności: "Oto dzisiaj nabyłem was i waszą ziemię dla faraona. Macie tu ziarno, obsiejcie ziemię.
Rodzaju 47 24 A gdy nadejdą żniwa, oddacie piątą część plonów faraonowi, cztery zaś części zostawicie sobie na obsianie pola i na wyżywienie dla was, dla waszych domowników <i dla waszej dziatwy>!"
Rodzaju 47 25 Odpowiedzieli: "Zachowałeś nas przy życiu! Obyśmy mogli zjednać sobie twoją życzliwość, panie nasz, i być niewolnikami faraona!" —
Rodzaju 47 26 Rozporządzenie, które dał Józef w sprawie roli w Egipcie, obowiązuje po dzień dzisiejszy: piątą część plonów [należy oddawać] faraonowi. Jedynie grunty kapłanów nie stały się własnością faraona.
Rodzaju 47 27 Izrael zamieszkał w Egipcie, w kraju Goszen. Wzięli go sobie na własność, a że byli płodni, bardzo się rozmnożyli.
Rodzaju 47 28 Jakub, przeżywszy w Egipcie siedemnaście lat, doczekał się sto czterdziestego siódmego roku życia.
Rodzaju 47 29 A gdy zbliżała się śmierć Izraela, kazał wezwać swego syna Józefa i rzekł do niego: "Jeśli jesteś mi życzliwy, połóż mi twą rękę pod biodro na dowód twojej wiernej miłości, że nie pogrzebiesz mnie w Egipcie,
Rodzaju 47 30 ale gdy zasnę z mymi przodkami, wywieziesz mnie z Egiptu i pogrzebiesz w ich grobie. Odrzekł: "Uczynię, jak powiedziałeś".
Rodzaju 47 31 Wtedy [Izrael] powiedział: "Przysięgnij mi!" A gdy przysiągł, Izrael opadł na wezgłowie swego łoża.

Rodzaju 48  1 Kiedy po tych wydarzeniach doniesiono Józefowi: "Ojciec twój zachorował", zabrał z sobą dwóch swych synów: Manassesa i Efraima.
Rodzaju 48  2 Gdy powiedziano Jakubowi: "Syn twój, Józef, przyszedł do ciebie", Izrael, z wysiłkiem usiadłszy na łożu,
Rodzaju 48  3 rzekł do Józefa: "Bóg Wszechmogący ukazał mi się w Luz, w kraju Kanaan, i błogosławiąc mi
Rodzaju 48  4 powiedział do mnie: Ja uczynię cię płodnym i dam ci tak liczne potomstwo, że rozrośniesz się w wielki naród. Daję też ten oto kraj przyszłemu potomstwu twemu na własność na zawsze.
Rodzaju 48  5 A zatem dwaj twoi synowie, którzy urodzili ci się w Egipcie, zanim przybyłem do ciebie, do Egiptu, moimi są: Efraim i Manasses będą mi jak Ruben i Symeon.
Rodzaju 48  6 Jednak to potomstwo, które ci się urodzi po nich, będzie twoim. Będzie się ono nazywało od imion swych braci, [mieszkając] na swej dziedzicznej własności.
Rodzaju 48  7 Ja bowiem, gdy wracałem z Paddan-Aram, utraciłem Rachelę w Kanaanie, w drodze, kiedy pozostawała mi jeszcze pewna przestrzeń, aby dojść do Efrata i musiałem ją pochować tam, w drodze do Efrata, czyli Betlejem.
Rodzaju 48  8 Izrael, spostrzegłszy synów Józefa, zapytał: "Kto są ci?"
Rodzaju 48  9 Józef odpowiedział: "To są właśnie moi synowie, których Bóg dał mi tutaj". Wtedy [Izrael] rzekł: "Przybliż ich do mnie, a pobłogosławię ich". —
Rodzaju 48 10 Oczy bowiem Izraela stały się tak słabe wskutek starości, że niedowidział. Gdy więc przybliżył ich do Izraela, on ucałował ich i uścisnął,
Rodzaju 48 11 a potem rzekł do Józefa: "Nie sądziłem, że jeszcze będę twoją twarz oglądał, a oto Bóg pozwolił mi ujrzeć nawet twe potomstwo!"
Rodzaju 48 12 Józef, odsunąwszy swych synów od kolan ojca swojego, oddał mu pokłon twarzą do ziemi.
Rodzaju 48 13 Po czym, mając obu synów — Efraima po prawej ręce, czyli z lewej strony Izraela, i Manassesa po lewej ręce, czyli z prawej strony Izraela — przybliżył ich do ojca.
Rodzaju 48 14 Ale Izrael, wyciągnąwszy swoją prawą rękę, położył ją na głowie Efraima, mimo że ten był młodszy, lewą zaś rękę — na głowie Manassesa. — Umyślnie tak położył swe ręce, bo przecież Manasses był pierworodnym synem. —
Rodzaju 48 15 I błogosławiąc Józefowi, mówił: "Bóg, któremu wiernie służyli przodkowie moi, Abraham i Izaak, Bóg, który troszczył się o mnie przez całe me życie aż do dnia dzisiejszego,
Rodzaju 48 16 anioł, który mnie bronił od wszelkiego złego, niechaj błogosławi tym oto chłopcom. Niechaj moje imię i imię przodków moich, Abrahama i Izaaka, w nich przetrwa; niechaj szeroko rozmnożą się na ziemi".
Rodzaju 48 17 A gdy Józef zobaczył, że jego ojciec położył swą prawicę na głowie Efraima, wydało mu się to niewłaściwe. Ujął więc rękę ojca, aby ją przenieść z głowy Efraima na głowę Manassesa,
Rodzaju 48 18 i rzekł: "Nie tak, mój ojcze, gdyż ten jest pierworodny; połóż twą prawicę na głowie tego".
Rodzaju 48 19 Ale ojciec nie zgodził się i powiedział: "Wiem, synu mój, wiem. I z niego też powstanie szczep, który również będzie liczny. Jednak brat jego młodszy będzie większy od niego, gdyż potomstwo jego obejmie wiele szczepów".
Rodzaju 48 20 W dniu owym pobłogosławił ich tymi słowami: "Twoim imieniem Izrael będzie sobie życzył błogosławieństwa mówiąc: Niechaj ci Bóg tak uczyni, jak Efraimowi i Manassesowi!" Tak to dał pierwszeństwo Efraimowi przed Manassesem.
Rodzaju 48 21 A potem Izrael rzekł do Józefa: "Ja niebawem umrę, ale Bóg będzie czuwał nad wami i sprawi, że wrócicie do kraju waszych przodków.
Rodzaju 48 22 Ja zaś daję tobie o jedną wyżynę więcej niż braciom twym, którą zdobyłem na Amorytach moim mieczem i łukiem".

Rodzaju 49  1 Jakub przywołał swoich synów mówiąc do nich: "Zgromadźcie się, a opowiem wam, co was czeka w czasach późniejszych.
Rodzaju 49  2 Zbierzcie się i słuchajcie, synowie Jakuba, słuchajcie Izraela, ojca waszego!
Rodzaju 49  3 Rubenie, synu mój pierworodny, tyś moją mocą i pierwszym płodem mojej męskiej siły, górujący dumą i górujący siłą.
Rodzaju 49  4 Kipiałeś jak woda: nie będziesz już górował, bo wszedłeś do łoża twego ojca, wchodząc zbezcześciłeś moje łoże!
Rodzaju 49  5 Symeon i Lewi, bracia, narzędziami gwałtu były ich miecze.
Rodzaju 49  6 Do ich zmowy się nie przyłączę, z ich knowaniem nie złączę mej sławy; gdyż w gniewie swym mordowali ludzi i w swej swawoli kaleczyli bydło.
Rodzaju 49  7 Przeklęty ten ich gniew, gdyż był gwałtowny, i ich zawziętość, gdyż była okrucieństwem! Rozproszę ich więc w Jakubie i rozdrobnię ich w Izraelu.
Rodzaju 49  8 Judo, ciebie sławić będą bracia twoi, twoja bowiem ręka na karku twych wrogów! Synowie twego ojca będą ci oddawać pokłon!
Rodzaju 49  9 Judo, młody lwie, na zdobyczy róść będziesz, mój synu: jak lew czai się, gotuje do skoku, do lwicy podobny — któż się ośmieli go drażnić?
Rodzaju 49 10 Nie zostanie odjęte berło od Judy ani laska pasterska spośród kolan jego, aż przyjdzie ten, do którego ono należy, i zdobędzie posłuch u narodów!
Rodzaju 49 11 Przywiąże on swego osiołka w winnicy i źrebię ośle u winnych latorośli. W winie prać będzie swą odzież, i w krwi winogron — swą szatę.
Rodzaju 49 12 Będą mu się iskrzyły oczy od wina, a zęby będą białe od mleka.
Rodzaju 49 13 Zabulon mieszkać będzie na wybrzeżu morza, nad brzegiem morza, dokąd zawijają okręty; kraniec jego — w Sydonie.
Rodzaju 49 14 Issachar — osioł kościsty, będzie się wylegiwał ufny w swe bezpieczeństwo.
Rodzaju 49 15 Widzi on, że dobry jest spoczynek, a kraj uroczy; ale będzie musiał ugiąć swój grzbiet pod brzemieniem i stanie się niewolnikiem, pędzonym do pracy.
Rodzaju 49 16 Dan będzie sądził lud swój jako jeden ze szczepów izraelskich;
Rodzaju 49 17 będzie on jak wąż na drodze, jak żmija jadowita na ścieżce, kąsająca pęciny konia, z którego jeździec spada na wznak.
Rodzaju 49 18 Wybawienia twego czekam, o Jahwe!
Rodzaju 49 19 Gad — zbójcy napadać go będą, on zaś będzie napadał im na pięty.
Rodzaju 49 20 Od Asera — tłuste pokarmy, on będzie dostarczał przysmaków królowi.
Rodzaju 49 21 Neftali — jak rozłożysty terebint, dający miłe przepowiednie.
Rodzaju 49 22 Józef — latorośl owocująca, latorośl owocująca nad źródłem: gałązki pną się po murze.
Rodzaju 49 23 A choć łucznicy będą go prześladować, godzić w niego i czyhać na niego,
Rodzaju 49 24 łuk jego pozostanie niezłamany, i ręce jego — sprawne. Z rąk potężnego Boga Jakubowego, od Pasterza i Opoki Izraela,
Rodzaju 49 25 od Boga ojców twoich, który cię będzie wspomagał, od Wszechmocnego, który ci będzie błogosławił — błogosławieństwa z niebios wysokich, błogosławieństwa otchłani leżącej najniżej, błogosławieństwa piersi i łona.
Rodzaju 49 26 Błogosławieństwa ojca twego niech dłużej trwają niż błogosławieństwa mych przodków, jak długo trwać będą pagórki odwieczne  — niechaj spłyną na głowę Józefa, na głowę tego, który jest księciem wśród swoich braci!
Rodzaju 49 27 Beniamin — wilk drapieżny, co rano rozrywa zdobycz, a wieczorem rozdziela łupy".
Rodzaju 49 28 Wszyscy ci — to dwanaście szczepów izraelskich, oraz to, co do nich powiedział ich ojciec, wygłaszając do każdego z nich stosowne błogosławieństwo, gdy im błogosławił.
Rodzaju 49 29 Potem dał im taki rozkaz: "Gdy ja zostanę przyłączony do moich przodków, pochowajcie mnie przy moich praojcach w pieczarze, która jest na polu Efrona Chetyty,
Rodzaju 49 30 w pieczarze, która jest na polu Makpela w pobliżu Mamre w kraju Kanaan, którą kupił Abraham wraz z tym polem od Efrona Chetyty jako grób na własność do chowania swych zmarłych.
Rodzaju 49 31 Tam pochowano Abrahama i Sarę, jego żonę, tam pochowano Izaaka i jego żonę Rebekę; tam pochowałem Leę".
Rodzaju 49 32 Pole to wraz z pieczarą zostało kupione od Chetytów.
Rodzaju 49 33 Gdy Jakub wydał te polecenia swoim synom, złożył swe nogi na łożu, wyzionął ducha i został przyłączony do swoich przodków.

Rodzaju 50  1 Józef przypadł do twarzy swego ojca, płakał nad nim i całował go.
Rodzaju 50  2 A potem rozkazał swym domowym lekarzom, aby zabalsamowali jego ojca. Ci zatem lekarze balsamowali Izraela.
Rodzaju 50  3 Zabrało im to czterdzieści dni, tyle bowiem czasu trwało balsamowanie. Mieszkańcy Egiptu opłakiwali Jakuba przez siedemdziesiąt dni.
Rodzaju 50  4 Kiedy zaś skończył się okres żałoby po nim, Józef zwrócił się do otoczenia faraona z następującą prośbą: "Jeśli jesteście mi życzliwi, powiedzcie samemu faraonowi,
Rodzaju 50  5 że mój ojciec zobowiązał mnie przysięgą do spełnienia takiego polecenia: "Gdy umrę, pochowasz mnie w moim grobie, który sobie przygotowałem w kraju Kanaan". Niech mi więc teraz będzie wolno udać się tam, abym mógł pochować mego ojca, a potem wrócę".
Rodzaju 50  6 Faraon odpowiedział: "Idź i pochowaj twego ojca, tak jak mu przysiągłeś".
Rodzaju 50  7 I Józef wyruszył w drogę, aby pochować ojca. A z nim poszło również wielu dworzan faraona, starszych urzędników dworskich i wszyscy dostojnicy ziemi Egiptu;
Rodzaju 50  8 nadto cała rodzina Józefa, jego bracia oraz rodzina jego ojca. Tylko dziatwa oraz trzody i bydło zostały w Goszen.
Rodzaju 50  9 Ciągnęli z nim również ludzie na wozach i na koniach, tworząc bardzo liczny orszak.
Rodzaju 50 10 A gdy przybyli do Goren-Haatad, które leży po drugiej stronie Jordanu, odprawili tam wielki i wspaniały obrzęd żałobny: [Józef] przez siedem dni obchodził żałobną uroczystość po swym ojcu.
Rodzaju 50 11 Mieszkający tam Kananejczycy, widząc tę uroczystość żałobną w Goren-Haatad, mówili: "Oto jak wielka jest żałoba Egipcjan!" Dlatego nazwano [tę miejscowość], która leży po drugiej stronie Jordanu, Abel Misraim.
Rodzaju 50 12 Synowie [Jakuba] uczynili zatem tak, jak im rozkazał ojciec:
Rodzaju 50 13 przenieśli go do Kanaanu i pochowali w pieczarze na polu Makpela. Pole to kupił Abraham od Efrona Chetyty jako grób na własność do chowania zmarłych. Leżało ono w pobliżu Mamre.
Rodzaju 50 14 Józef po pogrzebie ojca wrócił do Egiptu wraz z braćmi i wszystkimi, którzy poszli z nim, aby pochować jego ojca.
Rodzaju 50 15 Bracia Józefa zdając sobie sprawę z tego, że ojciec ich nie żyje, myśleli: "Na pewno Józef będzie nas teraz prześladował i odpłaci nam za wszystkie krzywdy, które mu wyrządziliśmy!"
Rodzaju 50 16 Toteż kazali powiedzieć Józefowi: "Ojciec twój dał przed śmiercią takie polecenie:
Rodzaju 50 17 Powiedzcie Józefowi tak: Racz przebaczyć braciom twym wykroczenie i winę ich, wyrządzili ci bowiem krzywdę. Teraz przeto daruj łaskawie winę nam, którzy czcimy Boga twojego ojca!" Józef rozpłakał się, gdy mu to powtórzono.
Rodzaju 50 18 Wtedy bracia już sami poszli do Józefa i upadłszy przed nim rzekli: "Jesteśmy twoimi niewolnikami".
Rodzaju 50 19 Lecz Józef powiedział do nich: "Nie bójcie się. Czyż ja jestem w miejsce Boga?
Rodzaju 50 20 Wy niegdyś knuliście zło przeciwko mnie, Bóg jednak zamierzył to jako dobro, żeby sprawić to, co jest dzisiaj, że przeżył wielki naród.
Rodzaju 50 21 Teraz więc nie bójcie się: będę żywił was i dzieci wasze". I tak ich pocieszał, przemawiając do nich serdecznie.
Rodzaju 50 22 Józef mieszkał w Egipcie wraz z rodziną swego ojca. Dożył on stu dziesięciu lat
Rodzaju 50 23 i doczekał się prawnuków z Efraima. Również dzieci Makira, syna Manassesa, urodziły się na kolanach Józefa.
Rodzaju 50 24 Wreszcie Józef rzekł do swych braci: "Gdy ja umrę, Bóg okaże wam swą łaskę i wyprowadzi was z tej ziemi do kraju, który poprzysiągł dać Abrahamowi, Izaakowi i Jakubowi".
Rodzaju 50 25 Po czym zobowiązał synów Izraela przysięgą, że spełnią takie polecenie: "Gdy Bóg okaże wam tę wielką swoją łaskawość, zabierzcie stąd moje kości".
Rodzaju 50 26 Po czym Józef umarł mając sto dziesięć lat. Zabalsamowano go i złożono do trumny w Egipcie.

Wyjścia 1  1 Oto imiona synów Izraela, którzy razem z Jakubem przybyli do Egiptu. Każdy zaś przyszedł ze swoją rodziną:
Wyjścia 1  2 Ruben, Symeon, Lewi, Juda;
Wyjścia 1  3 Issachar, Zabulon i Beniamin;
Wyjścia 1  4 Dan, Neftali, Gad i Aser.
Wyjścia 1  5 Było zaś wszystkich potomków Jakuba siedemdziesiąt osób, Józef zaś już był w Egipcie.
Wyjścia 1  6 Potem umarł Józef i wszyscy jego bracia, i całe to pokolenie.
Wyjścia 1  7 A synowie Izraela rozradzali się, pomnażali, potężnieli i umacniali się coraz bardziej, tak że cały kraj się nimi napełnił.
Wyjścia 1  8 Lecz rządy w Egipcie objął nowy król, który nie znał Józefa.
Wyjścia 1  9 I rzekł do swego ludu: "Oto lud synów Izraela jest liczniejszy i potężniejszy od nas.
Wyjścia 1 10 Roztropnie przeciw niemu wystąpmy, ażeby się przestał rozmnażać. W wypadku bowiem wojny mógłby się połączyć z naszymi wrogami w walce przeciw nam, aby wyjść z tego kraju".
Wyjścia 1 11 Ustanowiono nad nim przełożonych robót publicznych, aby go uciskali ciężkimi pracami. Budowano wówczas dla faraona miasta na składy: Pitom i Ramses.
Wyjścia 1 12 Ale im więcej go uciskano, tym bardziej się rozmnażał i rozrastał, co jeszcze potęgowało wstręt do synów Izraela.
Wyjścia 1 13 Egipcjanie nielitościwie zmuszali synów Izraela do ciężkich prac
Wyjścia 1 14 i uprzykrzali im życie przez uciążliwą pracę przy glinie i cegle oraz przez różne prace na polu. Do tych wszystkich prac przymuszano ich nielitościwie.
Wyjścia 1 15 Potem do położnych u kobiet hebrajskich, z których jedna nazywała się Szifra, a druga Pua, powiedział król egipski
Wyjścia 1 16 te słowa: "Jeśli będziecie przy porodach kobiet hebrajskich, to patrzcie na płeć noworodka. Jeśli będzie chłopiec, to winnyście go zabić, a jeśli dziewczynka, to zostawcie ją przy życiu".
Wyjścia 1 17 Lecz położne bały się Boga i nie wykonały rozkazu króla egipskiego, pozostawiając przy życiu [nowo narodzonych] chłopców.
Wyjścia 1 18 I wezwał król egipski położne, mówiąc do nich: "Czemu tak czynicie i czemu pozostawiacie chłopców przy życiu?"
Wyjścia 1 19 One odpowiedziały faraonowi: "Kobiety hebrajskie nie są podobne do Egipcjanek, one są zdrowe, toteż rodzą wcześniej, zanim zdoła do nich przybyć położna".
Wyjścia 1 20 Bóg dobrze czynił położnym, a lud [izraelski] stawał się coraz liczniejszy i potężniejszy.
Wyjścia 1 21 Ponieważ położne bały się Boga, również i im zapewnił On potomstwo.
Wyjścia 1 22 Faraon wydał wtedy całemu narodowi rozkaz: "Wszystkich nowo narodzonych chłopców Hebrajczyków należy wyrzucić do rzeki, a dziewczynki pozostawić przy życiu".

Wyjścia 2  1 Pewien człowiek z pokolenia Lewiego przyszedł wziąć za żonę jedną z kobiet z tegoż pokolenia.
Wyjścia 2  2 Ta kobieta poczęła i urodziła syna, a widząc, że jest piękny, ukrywała go przez trzy miesiące.
Wyjścia 2  3 A nie mogąc ukrywać go dłużej, wzięła skrzynkę z papirusu, powlekła ją żywicą i smołą, a włożywszy w nią dziecko, umieściła w sitowiu na brzegu rzeki.
Wyjścia 2  4 Siostra zaś jego stała z dala, aby widzieć, co się z nim stanie.
Wyjścia 2  5 A córka faraona zeszła ku rzece, aby się wykąpać, a jej służące przechadzały się nad brzegiem rzeki. Gdy spostrzegła skrzynkę pośród sitowia, posłała służącą, aby ją przyniosła.
Wyjścia 2  6 A otworzywszy ją, zobaczyła dziecko: był to płaczący chłopczyk. Ulitowała się nad nim mówiąc: "Jest on spośród dzieci Hebrajczyków".
Wyjścia 2  7 Jego siostra rzekła wtedy do córki faraona: "Chcesz, a pójdę zawołać ci karmicielkę spośród kobiet Hebrajczyków, która by wykarmiła ci to dziecko?"
Wyjścia 2  8 "Idź" — powiedziała jej córka faraona. Poszła wówczas dziewczyna zawołać matkę dziecka.
Wyjścia 2  9 Córka faraona tak jej powiedziała: "Weź to dziecko i wykarm je dla mnie, a ja dam tobie za to zapłatę". Wówczas kobieta zabrała dziecko i wykarmiła je.
Wyjścia 2 10 Gdy chłopiec podrósł, zaprowadziła go do córki faraona, i był dla niej jak syn. Dała mu imię Mojżesz mówiąc: "Bo wydobyłam go z wody".
Wyjścia 2 11 W tym czasie Mojżesz dorósł, poszedł odwiedzić swych rodaków i zobaczył, jak ciężko pracują. Ujrzał też Egipcjanina bijącego pewnego Hebrajczyka, jego rodaka.
Wyjścia 2 12 Rozejrzał się więc na wszystkie strony, a widząc, że nie ma nikogo, zabił Egipcjanina i ukrył go w piasku.
Wyjścia 2 13 Wyszedł znowu nazajutrz, a oto dwaj Hebrajczycy kłócili się ze sobą. I rzekł do winowajcy: "Czemu bijesz twego rodaka?"
Wyjścia 2 14 A ten mu odpowiedział: "Któż cię ustanowił naszym przełożonym i rozjemcą? Czy chcesz mię zabić, jak zabiłeś Egipcjanina?" Przeląkł się Mojżesz i pomyślał: "Z całą pewnością sprawa się ujawniła".
Wyjścia 2 15 Także faraon usłyszał o tej sprawie i usiłował stracić Mojżesza. Uciekł więc Mojżesz przed faraonem i udał się do kraju Madian, i zatrzymał się tam przy studni.
Wyjścia 2 16 A kapłan Madianitów miał siedem córek. Przyszły one, naczerpały wody i napełniły koryta, aby napoić owce swego ojca.
Wyjścia 2 17 Ale nadeszli pasterze i odpędzili je. Mojżesz wtedy powstał, wziął je w obronę i napoił ich owce.
Wyjścia 2 18 A gdy wróciły do Reuela, ojca swego, zapytał je: "Dlaczego wracacie dziś tak wcześnie?"
Wyjścia 2 19 Odpowiedziały: "Egipcjanin obronił nas przed pasterzami i naczerpał też wody dla nas i napoił nasze owce".
Wyjścia 2 20 Rzekł wówczas do córek: "A gdzie on jest, i czemu pozostawiłyście tego człowieka? Zawołajcie go, aby pożywił się chlebem".
Wyjścia 2 21 Mojżesz zgodził się zamieszkać u tego człowieka, a ten dał mu Seforę, córkę swą, za żonę.
Wyjścia 2 22 I urodziła mu syna, a on dał mu imię Gerszom, bo mówił: "Jestem cudzoziemcem w obcej ziemi".
Wyjścia 2 23 Po długim czasie umarł król egipski. Synowie Izraela narzekali na swoją ciężką pracę i jęczeli, a narzekanie na ciężką pracę dochodziło do Boga.
Wyjścia 2 24 I wysłuchał Bóg ich jęku, pamiętał bowiem o swoim przymierzu z Abrahamem, Izaakiem i Jakubem.
Wyjścia 2 25 Spojrzał Bóg na synów Izraela i ulitował się nad nimi.

Wyjścia 3  1 Gdy Mojżesz pasał owce swego teścia, Jetry, kapłana Madianitów, zaprowadził [pewnego razu] owce w głąb pustyni i przyszedł do góry Bożej Horeb.
Wyjścia 3  2 Wtedy ukazał mu się anioł Jahwe w płomieniu ognia, ze środka krzewu. [Mojżesz] widział, jak krzew płonął ogniem, a nie spłonął od niego.
Wyjścia 3  3 Wtedy Mojżesz powiedział do siebie: "Podejdę, żeby się przyjrzeć temu niezwykłemu zjawisku. Dlaczego krzew się nie spala?"
Wyjścia 3  4 Gdy zaś Jahwe ujrzał, że [Mojżesz] podchodził, żeby się przyjrzeć, zawołał <Bóg do> niego ze środka krzewu: "Mojżeszu, Mojżeszu!" On zaś odpowiedział: "Oto jestem".
Wyjścia 3  5 Rzekł mu: "Nie zbliżaj się tu! Zdejm sandały z nóg, gdyż miejsce, na którym stoisz, jest ziemią świętą".
Wyjścia 3  6 Powiedział jeszcze Jahwe: "Jestem Bogiem ojca twego, Bogiem Abrahama, Bogiem Izaaka i Bogiem Jakuba". Mojżesz zasłonił twarz, bał się bowiem zwrócić oczy na Boga.
Wyjścia 3  7 Jahwe mówił: "Dosyć napatrzyłem się na udrękę ludu mego w Egipcie i nasłuchałem się narzekań jego na ciemięzców, znam więc jego uciemiężenie.
Wyjścia 3  8 Zstąpiłem, aby go wyrwać z ręki Egiptu i wyprowadzić z tej ziemi do ziemi żyznej i przestronnej, do ziemi, która opływa w mleko i miód, na miejsce Kananejczyka, Chetyty, Amoryty, Peryzzyty, Chiwwity i Jebusyty.
Wyjścia 3  9 Teraz oto doszło wołanie synów Izraela do Mnie, bo też naocznie przekonałem się o cierpieniach, jakie im zadają Egipcjanie.
Wyjścia 3 10 Idź przeto teraz, oto posyłani cię do faraona, i wyprowadź lud mój, Izraela, z Egiptu".
Wyjścia 3 11 A Mojżesz odrzekł Bogu: "Kimże jestem, bym miał iść do faraona i wyprowadzić synów Izraela z Egiptu?"
Wyjścia 3 12 A On powiedział: "Ja będę z tobą. Znakiem zaś dla ciebie, że Ja cię posłałem, będzie to, że po wyprowadzeniu tego ludu z Egiptu oddacie cześć Bogu na tej górze".
Wyjścia 3 13 Mojżesz zaś rzekł Bogu: "Oto pójdę do synów Izraela i powiem im: Bóg ojców naszych posłał mię do was. Lecz gdy oni mnie zapytają, jakie jest Jego imię, to cóż im mam powiedzieć?"
Wyjścia 3 14 Odpowiedział Bóg Mojżeszowi: "JESTEM, KTÓRY JESTEM". I dodał: "Tak powiesz synom Izraela: JESTEM posłał mnie do was".
Wyjścia 3 15 Mówił dalej Bóg do Mojżesza: "Tak powiesz synom Izraela: "Jahwe, Bóg ojców waszych, Bóg Abrahama, Bóg Izaaka i Bóg Jakuba posłał mnie do was. To jest imię moje na wieki i to jest moje zawołanie na najdalsze pokolenia.
Wyjścia 3 16 Idź, a gdy zbierzesz starszych Izraela, powiesz im: Objawił mi się Jahwe, Bóg ojców waszych, Bóg Abrahama, Bóg Izaaka i Bóg Jakuba i powiedział: Nawiedziłem was i ujrzałem, co wam uczyniono w Egipcie.
Wyjścia 3 17 Postanowiłem więc wywieść was z ucisku w Egipcie i zaprowadzić do ziemi Kananejczyka, Chetyty, Amoryty, Peryzzyty, Chiwwity i Jebusyty, do ziemi opływającej w mleko i miód".
Wyjścia 3 18 Oni tych słów usłuchają. I pójdziesz razem ze starszymi z Izraela do króla egipskiego i powiecie mu: Jahwe, Bóg Hebrajczyków, nam się objawił. Pozwól nam odbyć drogę trzech dni przez pustynię, abyśmy złożyli ofiary Bogu naszemu, Jahwe.
Wyjścia 3 19 Ja zaś wiem, że król egipski pozwoli wam wyjść z Egiptu tylko wtedy, gdy będzie zmuszony ręką przemożną.
Wyjścia 3 20 Wyciągnę przeto rękę i uderzę Egipt różnymi cudami, jakich tam dokonam, a wypuści was.
Wyjścia 3 21 Sprawię też, że Egipcjanie okażą życzliwość ludowi temu, tak iż nie pójdziecie z niczym, gdy będziecie wychodzić.
Wyjścia 3 22 Każda bowiem kobieta pożyczy od swojej sąsiadki i od pani domu swego srebrnych i złotych naczyń oraz szat. Nałożycie to na synów i córki wasze i złupicie Egipcjan".

Wyjścia 4  1 Na to powiedział Mojżesz: "A jeśli nie uwierzą i nie usłuchają słów moich, mówiąc, że Jahwe nie ukazał mi się wcale?"
Wyjścia 4  2 Wówczas Jahwe zapytał go: "Co masz w ręku?" Odpowiedział: "Laskę".
Wyjścia 4  3 Wtedy rozkazał: "Rzuć ją na ziemię". A on rzucił ją na ziemię, i zamieniła się w węża. Mojżesz zaś uciekał przed nim.
Wyjścia 4  4 Jahwe powiedział wtedy do Mojżesza: "Wyciągnij rękę i chwyć go za ogon". I wyciągnął rękę i uchwycił go, i stał się znów laską w jego ręku.
Wyjścia 4  5 "Tak uczyń, aby uwierzyli, że ukazał się tobie Jahwe, Bóg ojców ich, Bóg Abrahama, Bóg Izaaka i Bóg Jakuba".
Wyjścia 4  6 Ponownie rzekł do niego Jahwe: "Włóż rękę w zanadrze!" I włożył rękę w zanadrze, a gdy ją wyjął, była pokryta trądem [białym] jak śnieg.
Wyjścia 4  7 I rzekł znów: "Włóż rękę w zanadrze!" I włożył ją ponownie w zanadrze, a gdy ją po chwili wyciągnął, była taka jak reszta ciała.
Wyjścia 4  8 "Tak więc, jeśli nie uwierzą i nie przyjmą świadectwa pierwszego znaku, uwierzą świadectwu drugiego znaku.
Wyjścia 4  9 A gdyby nawet nie uwierzyli tym dwom znakom i nie zważali na mowę twoją, wówczas zaczerpniesz wody z Nilu i wylejesz na suchą ziemię; a woda zaczerpnięta z Nilu stanie się krwią na ziemi".
Wyjścia 4 10 I rzekł Mojżesz do Jahwe: "Wybacz, Panie, ale ja nie jestem wymowny, od wczoraj i przedwczoraj, a nawet od czasu, gdy przemawiasz do twego sługi. Ociężały usta moje i język mój zesztywniał".
Wyjścia 4 11 Jahwe zaś odrzekł: "Kto dał człowiekowi usta? Kto czyni go niemym albo głuchym, widzącym albo niewidomym, czyż nie Ja, Jahwe?
Wyjścia 4 12 Przeto idź, a Ja będę przy ustach twoich i pouczę cię, co masz mówić".
Wyjścia 4 13 Lecz Mojżesz rzekł: "Wybacz, Panie, ale poślij kogo innego".
Wyjścia 4 14 I rozgniewał się Jahwe na Mojżesza, mówiąc: "Czyż nie masz brata twego Aarona, lewity? Wiem, że on ma łatwość przemawiania. Oto teraz wyszedł ci na spotkanie, a gdy cię ujrzy, szczerze się ucieszy.
Wyjścia 4 15 Ty będziesz mówił do niego i przekażesz te słowa w jego usta. Ja zaś będę przy ustach twoich i jego, i pouczę was, co winniście czynić.
Wyjścia 4 16 Zamiast ciebie on będzie mówić do ludu, on będzie dla ciebie ustami, a ty będziesz dla niego jakby Bogiem.
Wyjścia 4 17 A laskę tę weź do ręki, bo nią masz dokonać znaków".
Wyjścia 4 18 I odszedł Mojżesz, a wróciwszy do teścia swego Jetry, powiedział mu: "Pozwól mi iść z powrotem do braci moich, którzy są w Egipcie, aby zobaczyć, czy są jeszcze przy życiu". Jetro powiedział do Mojżesza: "Idź w pokoju".
Wyjścia 4 19 Jahwe powiedział do Mojżesza w Madian: "Wracajże do Egiptu, gdyż umarli wszyscy ci, którzy czyhali na twe życie".
Wyjścia 4 20 Wziął Mojżesz swą żonę i synów, wsadził ich na osła i powracał do ziemi egipskiej. Wziął też Mojżesz laskę Boga ze sobą.
Wyjścia 4 21 Jahwe rzekł do Mojżesza: "Gdy będziesz zbliżał się do Egiptu, pamiętaj o władzy czynienia wszelkich cudów, jaką ci dałem do ręki, i okaż ją przed faraonem. Ja zaś uczynię upartym jego serce, że nie zechce zezwolić na wyjście ludu.
Wyjścia 4 22 A ty powiesz wtedy do faraona: "To mówi Jahwe: Synem moim pierworodnym jest Izrael.
Wyjścia 4 23 Mówię ci: Wypuść mojego syna, aby mi cześć oddawał; bo jeśli zwlekać będziesz z wypuszczeniem go, to ja ześlę śmierć na twego syna pierworodnego"".
Wyjścia 4 24 W czasie podróży w miejscu noclegu spotkał Jahwe  Mojżesza i chciał go zabić.
Wyjścia 4 25 Sefora wzięła ostry kamień i odcięła napletek syna swego i dotknęła nim nóg Mojżesza, mówiąc: "Oblubieńcem krwi jesteś ty dla mnie".
Wyjścia 4 26 I odstąpił od niego [Jahwe]. Wtedy rzekła: "Oblubieńcem krwi jesteś przez obrzezanie".
Wyjścia 4 27 Do Aarona powiedział Jahwe: "Wyjdź na pustynię naprzeciw Mojżesza". Wyszedł więc, a gdy go spotkał w pobliżu góry Boga, ucałował go.
Wyjścia 4 28 Mojżesz opowiedział Aaronowi o wszystkich słowach Jahwe, który go posłał, oraz o wszystkich znakach, które polecił mu wykonać.
Wyjścia 4 29 Poszli więc Mojżesz i Aaron. A gdy zebrali całą starszyznę izraelską,
Wyjścia 4 30 powiedział Aaron wszystko to, co Jahwe mówił Mojżeszowi, ten zaś wykonywał znaki na oczach ludu.
Wyjścia 4 31 I uwierzył lud, gdy słyszał, że Jahwe nawiedził synów Izraela i wejrzał na ich ucisk. A uklęknąwszy, oddali pokłon.

Wyjścia 5  1 Potem udali się Mojżesz i Aaron do faraona i powiedzieli mu: "Tak powiedział Jahwe, Bóg Izraela: Wypuść mój lud, aby urządził na pustyni uroczystość ku mojej czci".
Wyjścia 5  2 Faraon odpowiedział: "Któż jest Jahwe, abym musiał usłuchać Jego rozkazu i wypuścić Izraela? Nie znam Jahwe i nie wypuszczę Izraela".
Wyjścia 5  3 Rzekli: "Bóg Hebrajczyków nam się ukazał. Pozwól przeto nam iść trzy dni drogą na pustynię i złożyć ofiarę Bogu naszemu, Jahwe, by nas nie nawiedził zarazą lub mieczem".
Wyjścia 5  4 Na to odpowiedział im król egipski: "Dlaczego to, Mojżeszu i Aaronie, chcecie odwieść lud od pracy? Idźcie co prędzej do waszych robót".
Wyjścia 5  5 I powiedział jeszcze faraon: "Oto lud kraju teraz jest liczny, a wy odciągacie go od pracy".
Wyjścia 5  6 Tego  samego  dnia  taki  rozkaz  wydał faraon dozorcom ludu nad robotami i pisarzom:
Wyjścia 5  7 "Nie będziecie dostarczać więcej ludowi słomy do wyrabiania cegły, jak poprzednio. Odtąd niech sami starają się o słomę.
Wyjścia 5  8 Wyznaczycie zaś im tę samą ilość cegieł, jaką wyrabiali dotąd, nic im nie zmniejszając, gdyż są leniwi. Wołają przeto: "Pójdźmy złożyć ofiarę naszemu Bogu".
Wyjścia 5  9 Praca tych ludzi musi się stać cięższa, aby się nią zajęli, a nie skłaniali się ku fałszywym wieściom".
Wyjścia 5 10 Wyszli więc dozorcy ludu nad robotami razem z pisarzami i ogłosili ludowi: "Tak rozkazał faraon: Nie dostarczę wam więcej słomy.
Wyjścia 5 11 Sami rozejdźcie się i zbierajcie słomę, gdzie ją możecie znaleźć. Mimo to nic nie będzie odjęte z nakazanych świadczeń".
Wyjścia 5 12 I rozproszył się lud po całej ziemi egipskiej, aby zbierać ścierń zamiast słomy.
Wyjścia 5 13 Dozorcy zaś robót przynaglali i mówili: "Winniście wykonać w każdym dniu codzienną swą pracę, jak wtedy, gdy słomy wam dostarczano".
Wyjścia 5 14 Bito pisarzy spośród synów Izraela, których dozorcy robót faraona ustanowili nad nimi, mówiąc: "Czemu nie wykonaliście powinności waszej i nie dostarczyliście cegieł ani wczoraj, ani dzisiaj w tej mierze jak poprzednio?"
Wyjścia 5 15 Pisarze  zaś  spośród  synów  izraelskich przybyli do faraona i narzekali mówiąc: "Czemu w ten sposób postępujesz z twoimi sługami?
Wyjścia 5 16 Nie dają teraz słomy sługom twoim i mówią nam: "Róbcie cegły". I oto słudzy twoi są bici, i winę przypisuje się ludowi".
Wyjścia 5 17 Faraon im odpowiedział: "Jesteście bardzo leniwi. I dlatego mówicie: "Chcemy wyjść, by złożyć ofiarę Jahwe".
Wyjścia 5 18 Teraz idźcie, ale do pracy! Nie otrzymacie słomy, ale dostarczycie taką samą ilość cegieł".
Wyjścia 5 19 Położenie pisarzy synów izraelskich stało się rozpaczliwe z powodu rozkazu: "Nie umniejszajcie nic z dziennego wyrobu cegieł".
Wyjścia 5 20 Gdy wychodzili od faraona, spotkali Mojżesza i Aarona, którzy na nich czekali.
Wyjścia 5 21 I powiedzieli do nich: "Niechaj wejrzy Jahwe na was i osądzi, gdyż naraziliście nas na niesławę u faraona i jego dworzan. Wy to podaliście miecz w ich rękę, aby nas zabijali".
Wyjścia 5 22 Wtedy Mojżesz zwrócił się do Jahwe i powiedział: "Panie, czemu zezwoliłeś wyrządzić zło temu ludowi? Czemu mnie wysłałeś?
Wyjścia 5 23 Wszak od tej chwili, gdy poszedłem do faraona, by przemawiać w Twoim imieniu, gorzej się obchodzi z tym ludem, a Ty nic nie czynisz dla wybawienia tego ludu.

Wyjścia 6  1 Jahwe rzekł wtedy do Mojżesza: "Teraz ujrzysz, co uczynię faraonowi. [Zmuszony] mocną ręką wypuści ich i mocną ręką wypędzi ich ze swego kraju".
Wyjścia 6  2 Bóg rozmawiał z Mojżeszem i powiedział mu: "Jam jest Jahwe.
Wyjścia 6  3 Ja objawiłem się Abrahamowi, Izaakowi i Jakubowi jako Bóg Wszechmocny, ale imienia mego, Jahwe, nie objawiłem im.
Wyjścia 6  4 Ponadto ustanowiłem też przymierze moje z nimi, że im dam kraj Kanaan, kraj ich wędrówek, gdzie przebywali jako przybysze.
Wyjścia 6  5 Ja także usłyszałem jęk synów izraelskich, których Egipcjanie obciążyli robotami, i wspomniałem na moje przymierze.
Wyjścia 6  6 Przeto powiedz synom izraelskim: Ja jestem Jahwe! Uwolnię was od jarzma egipskiego i wybawię was z niewoli, i wyswobodzę was wyciągniętym ramieniem i przez surowe kary.
Wyjścia 6  7 I wezmę sobie was za mój lud, i będę wam Bogiem, i przekonacie się, że Ja Jahwe, Bóg wasz, uwolniłem was spod jarzma egipskiego.
Wyjścia 6  8 Potem wprowadzę was do ziemi, którą z ręką podniesioną przysiągłem dać Abrahamowi, Izaakowi i Jakubowi. Dam ją wam na własność. Zaiste, Ja jestem Jahwe!"
Wyjścia 6  9 Mojżesz oznajmił te słowa synom Izraela, którzy nie chcieli ich słuchać z powodu udręki ducha i z powodu ciężkich robót.
Wyjścia 6 10 Jahwe powiedział do Mojżesza:
Wyjścia 6 11 "Idź i powiedz faraonowi, królowi egipskiemu, aby wypuścił synów Izraela ze swego kraju".
Wyjścia 6 12 Mojżesz wymawiał się przed Jahwe mówiąc: "Jeśli synowie Izraela nie chcą mię słuchać, jakże faraon będzie słuchał mnie, któremu mówienie sprawia trudność?"
Wyjścia 6 13 Jahwe powiedział do Mojżesza i Aarona i dał im rozkaz dla Izraelitów i dla faraona, króla egipskiego, aby pozwolił wyjść Izraelitom z ziemi egipskiej.
Wyjścia 6 14 Oto naczelnicy rodów: synowie Rubena, pierworodnego Izraela: Henoch i Pallu, Chesron i Karmi; to są rodziny Rubena.
Wyjścia 6 15 Synowie Symeona: Jemuel, Jamin, Ohad, Jakin, Sochar i Szaul, syn Kananejki; to są rodziny Symeona.
Wyjścia 6 16 Oto imiona synów Lewiego z ich rodzinami: Gerszon, Kehat i Merari. Lata życia Lewiego wynosiły sto trzydzieści siedem.
Wyjścia 6 17 Synowie Gerszona: Libni i Szimei, według ich rodzin.
Wyjścia 6 18 Synowie Kehata: Amram i Jishar, Chebron i Uzzjel. Lata życia Kehata wynosiły sto trzydzieści   trzy.
Wyjścia 6 19 Synowie   Merariego:   Machli i Muszi. Oto rodziny Lewiego według ich rodowodów.
Wyjścia 6 20 Amram wziął za żonę Jokebed, ciotkę swoją, która mu urodziła Aarona i Mojżesza. Lata życia Amrama wynosiły sto trzydzieści siedem.
Wyjścia 6 21 Synowie Jishara: Korach, Nefeg, i Zikri.
Wyjścia 6 22 Synowie Uzzjela: Miszael, Elsafan i Sitri.
Wyjścia 6 23 Aaron wziął za żonę Elżbietę, córkę Aminadaba, siostrę Nachszona, która mu urodziła Nadaba, Abihu, Eleazara i Itamara.
Wyjścia 6 24 Synowie Koracha: Assir, Elkana i Abiasaf. Oto rody Korachitów.
Wyjścia 6 25 Eleazar, syn Aarona, wziął za żonę jedną z córek Putiela, i ona urodziła mu Pinchasa. To są głowy rodów lewickich według ich rodzin.
Wyjścia 6 26 Oto są ci właśnie Aaron i Mojżesz, do których rzekł Jahwe:   "Wyprowadźcie synów Izraela z Egiptu według ich zastępów".
Wyjścia 6 27 To oni przemawiali do faraona, króla egipskiego, i wyprowadzili synów Izraela z Egiptu: oni, Mojżesz i Aaron.
Wyjścia 6 28 Gdy Jahwe przemawiał do Mojżesza w ziemi egipskiej,
Wyjścia 6 29 powiedział mu wtedy Jahwe: "Ja jestem Jahwe! Powiedz faraonowi, królowi egipskiemu, wszystko, co ci powiedziałem".
Wyjścia 6 30 A tak Mojżesz tłumaczył się przed Jahwe: "Oto mówienie sprawia mi trudność. Jakże więc faraon zechce mię słuchać?"

Wyjścia 7  1 Jahwe odpowiedział Mojżeszowi: "Oto Ja uczynię cię jakby Bogiem faraona, a Aaron, brat twój, będzie twoim prorokiem.
Wyjścia 7  2 Ty powiesz mu wszystko, co ci rozkażę, a Aaron, brat twój, będzie przemawiał do faraona, ażeby wypuścił synów Izraela ze swego kraju.
Wyjścia 7  3 Ja zaś uczynię nieustępliwym serce faraona i pomnożę moje znaki i moje cuda w kraju egipskim.
Wyjścia 7  4 Faraon nie usłucha was, toteż wyciągnę rękę moją nad Egiptem i wywiodę z Egiptu moje zastępy, mój lud, synów Izraela z pośrodka nich, wśród wielkich kar.
Wyjścia 7  5 I poznają Egipcjanie, że Ja jestem Jahwe,   gdy   wyciągnę   rękę   przeciw   Egiptowi i wyprowadzę z pośrodka nich synów Izraela".
Wyjścia 7  6 Mojżesz i Aaron uczynili tak, jak im Jahwe nakazał uczynić.
Wyjścia 7  7 Mojżesz liczył wtedy osiemdziesiąt lat, a Aaron osiemdziesiąt trzy, gdy przemawiali do faraona.
Wyjścia 7  8 Jahwe tak powiedział do Mojżesza i Aarona:
Wyjścia 7  9 "Jeśli faraon powie wam tak: "Uczyńcie cud [na świadectwo] dla siebie", wtedy powiesz Aaronowi: Weź laskę i rzuć ją przed faraonem, a przemieni się w węża".
Wyjścia 7 10 Mojżesz i Aaron przybyli do faraona i uczynili tak, jak nakazał Jahwe. I rzucił Aaron laskę swoją przed faraonem i sługami jego, i zamieniła się w węża.
Wyjścia 7 11 Faraon wówczas kazał przywołać mędrców i czarowników, a wróżbici egipscy uczynili to samo dzięki swej tajemnej wiedzy.
Wyjścia 7 12 I rzucił każdy z nich laskę, i zamieniły się w węże. Jednak laska Aarona połknęła ich laski.
Wyjścia 7 13 Mimo to serce faraona pozostało uparte, i nie usłuchał ich, jak zapowiedział Jahwe.
Wyjścia 7 14 Rzekł Jahwe do Mojżesza: "Serce faraona jest twarde, wzbrania się wypuścić lud.
Wyjścia 7 15 Idź do faraona rano, gdy wyjdzie nad wodę, pośpiesz mu na spotkanie na brzeg Nilu. Weź do ręki laskę, która zamieniła się w węża.
Wyjścia 7 16 Powiedz mu: Jahwe, Bóg Hebrajczyków, posłał mnie do ciebie z rozkazem: Wypuść lud mój, by Mi oddał cześć na pustyni! Oto dotąd nie posłuchałeś Mnie.
Wyjścia 7 17 Tak teraz polecił Jahwe, abyś poznał, że Ja jestem Jahwe. Oto uderzę laską, którą mam w ręce, wody Nilu, a zamienią się w krew.
Wyjścia 7 18 Ryby Nilu poginą, a Nil wydawać będzie przykrą woń, tak że Egipcjanie nie będą mogli pić wody z Nilu".
Wyjścia 7 19 Jahwe powiedział do Mojżesza: "Mów do Aarona: Weź laskę swoją i wyciągnij rękę na wody Egiptu, na jego rzeki i na jego kanały, i na jego stawy, i na wszelkie jego zbiorowiska wód, a zamienią się w krew. I będzie krew w całej ziemi egipskiej, w naczyniach drewnianych i kamiennych".
Wyjścia 7 20 Mojżesz i Aaron uczynili tak, jak nakazał Jahwe. Aaron podniósł laskę i uderzył nią wody Nilu na oczach faraona i sług jego. Woda Nilu zamieniła się w krew.
Wyjścia 7 21 Ryby rzeki wyginęły, a Nil zaczął wydawać przykrą woń, tak że Egipcjanie nie mogli pić wody z Nilu. Krew była w całym kraju egipskim.
Wyjścia 7 22 Lecz to samo uczynili czarownicy egipscy dzięki swej wiedzy tajemnej. Pozostało więc uparte serce faraona, i nie usłuchał ich, jak to zapowiedział Jahwe.
Wyjścia 7 23 Faraon odwrócił się i poszedł do swego domu, nie biorąc sobie tego do serca.
Wyjścia 7 24 Wszyscy Egipcjanie kopali w pobliżu Nilu, szukając wody do picia, bo nie mogli pić wody z Nilu.
Wyjścia 7 25 Upłynęło siedem dni od chwili, gdy Jahwe uderzył Nil.
Wyjścia 7 26 Wtedy rzekł Jahwe do Mojżesza: "Idź do faraona i powiedz mu: To mówi Jahwe: Wypuść lud mój, aby Mi służył.
Wyjścia 7 27 A jeżeli ich nie wypuścisz, to dotknę cały kraj twój plagą żab.
Wyjścia 7 28 Nil zaroi się od żab. Wejdą do pałacu twego, do sypialni twojej, do łoża twego, do domów sług twoich i ludu twego, jak również do twoich pieców i do dzież twoich.
Wyjścia 7 29 Żaby wślizną się i do ciebie, i do twego ludu oraz do twoich sług".

Wyjścia 8  1 Jahwe rzekł do Mojżesza: "Powiedz Aaronowi : Wyciągnij rękę i laskę na rzeki, kanały i stawy, i wprowadź żaby do ziemi egipskiej".
Wyjścia 8  2 Aaron wyciągnął rękę swoją na wody Egiptu, i wyszły żaby, i pokryły ziemię egipską.
Wyjścia 8  3 Lecz czarownicy uczynili to samo dzięki swej wiedzy tajemnej i sprowadzili żaby na ziemię egipską.
Wyjścia 8  4 Zawołał więc faraon Mojżesza i Aarona i rzekł: "Proście Jahwe, żeby usunął żaby ode mnie i od ludu mego, a wypuszczę lud, aby złożył ofiarę dla Jahwe".
Wyjścia 8  5 Odpowiedział Mojżesz faraonowi: "Powiedz mi, kiedy mam prosić za ciebie, za twoje sługi i za lud twój, by Jahwe oddalił żaby od ciebie i od domów twoich, aby pozostały tylko w Nilu".
Wyjścia 8  6 Odpowiedział: "Jutro". I rzekł Mojżesz: "Stanie się według słowa twego, abyś poznał, że nie ma nikogo jak Bóg nasz, Jahwe.
Wyjścia 8  7 Żaby odejdą od ciebie, od twoich domów, od twoich sług i od ludu twego i pozostaną jedynie w Nilu".
Wyjścia 8  8 Potem odeszli Mojżesz z Aaronem od faraona, a Mojżesz błagał Jahwe o spełnienie obietnicy, jaką w sprawie żab uczynił faraonowi.
Wyjścia 8  9 Jahwe uczynił według prośby Mojżesza. Żaby wyginęły w domach, na polach i na podwórzach.
Wyjścia 8 10 Zebrano je w stosy, a ziemia wydawała przykrą woń.
Wyjścia 8 11 Gdy faraon zauważył, że ustąpił ucisk, serce jego stało się twarde: nie usłuchał Mojżesza i Aarona, co też zapowiedział Jahwe.
Wyjścia 8 12 I rzekł Jahwe do Mojżesza: "Powiedz Aaronowi: Wyciągnij laskę swoją i uderz proch ziemi, aby zamienił się w komary na całej ziemi egipskiej".
Wyjścia 8 13 I uczynili tak. Aaron wyciągnął rękę swoją i laskę i uderzył proch ziemi. Komary pokryły ziemię i bydło, cały proch ziemi w kraju egipskim zamienił się w komary.
Wyjścia 8 14 Lecz to samo starali się uczynić czarownicy dzięki swej wiedzy tajemnej, by sprowadzić komary, ale tego nie potrafili. Przyszły komary na ziemię i na zwierzęta.
Wyjścia 8 15 Wówczas rzekli czarownicy do faraona: "Palec to Boży", ale serce faraona pozostało uparte i nie usłuchał ich, co też przedtem zapowiedział Jahwe.
Wyjścia 8 16 Rzekł Jahwe do Mojżesza: "Wstań rano, by spotkać się z faraonem, gdy będzie wychodził nad wodę. Powiesz mu: To rzecze Jahwe: Wypuść lud mój, by Mi służył.
Wyjścia 8 17 Jeżeli nie wypuścisz ludu mego, to Ja ześlę muchy na ciebie, na twoje sługi, na lud twój i na twoje domy, tak że domy Egipcjan zostaną napełnione muchami, a nawet ziemia, na której będą.
Wyjścia 8 18 Lecz oddzielę w tym dniu ziemię Goszen, którą zamieszkuje mój lud, a nie będzie tam much, byś wiedział, że Ja, Jahwe, rządzę w całym kraju.
Wyjścia 8 19 I uczynię przedział między ludem moim a ludem twoim. Jutro ukaże się ten znak".
Wyjścia 8 20 I uczynił tak Jahwe, i sprowadził mnóstwo much do domu faraona, do domów sług jego i na całą ziemię egipską. Kraj został zniszczony przez muchy.
Wyjścia 8 21 Zawołał więc faraon Mojżesza i Aarona, i rzekł: "Możecie złożyć ofiarę Bogu waszemu, ale w tym kraju".
Wyjścia 8 22 Odpowiedział Mojżesz: "Nie wypada postąpić w ten sposób, ponieważ obrazą dla Egipcjan byłaby nasza ofiara dla Boga naszego, Jahwe, gdybyśmy złożyli na ofiarę to, co w oczach Egipcjan jest niedozwolone. Czy za to nie ukamienowaliby nas?
Wyjścia 8 23 Pójdziemy przez trzy dni na pustynię,   aby  złożyć   ofiarę  Bogu  naszemu, Jahwe, jak nam to przykazał".
Wyjścia 8 24 Odpowiedział faraon: "Ja poślę was na pustynię, byście złożyli ofiarę Bogu waszemu, Jahwe, tylko nie oddalajcie się zbytnio i wstawcie się za mną".
Wyjścia 8 25 Odpowiedział Mojżesz: "Oto ja, gdy wyjdę od ciebie, będę prosił Jahwe, a jutro muchy usuną się od faraona, od sług jego i od ludu jego, tylko niech faraon nie oszukuje nas więcej nie wypuszczając ludu i pozwoli ludowi złożyć ofiarę dla Jahwe".
Wyjścia 8 26 I wyszedł Mojżesz od faraona, i błagał Jahwe.
Wyjścia 8 27 Jahwe zaś uczynił według próśb Mojżesza i usunął muchy od faraona, sług jego i od jego ludu. Nie pozostała ani jedna.
Wyjścia 8 28 Lecz i tym razem serce faraona pozostało twarde, i nie puścił ludu.

Wyjścia 9  1 Rzekł Jahwe do Mojżesza: "Idź do faraona i powiedz mu: Tak powiedział Jahwe, Bóg Hebrajczyków: Wypuść mój lud, aby Mi służył.
Wyjścia 9  2 Jeżeli ich nie wypuścisz, a będziesz ich jeszcze zatrzymywał,
Wyjścia 9  3 oto ręka Jahwe porazi bydło twoje na polu, konie, osły, wielbłądy, woły i owce, i będzie bardzo wielka zaraza.
Wyjścia 9  4 Lecz Jahwe oddzieli bydło Izraelitów od bydła Egipcjan. Z izraelskiego nic nie zginie".
Wyjścia 9  5 Jahwe ustalił czas, mówiąc: "Jutro uczyni to Jahwe w tym kraju".
Wyjścia 9  6 I nazajutrz Jahwe uczynił to, że wyginęło wszelkie bydło Egipcjan, a z bydła Izraelitów nic nie zginęło.
Wyjścia 9  7 Faraon posłał na zwiady, i oto nic nie zginęło z bydła izraelskiego. Jednak serce faraona było uparte, i nie puścił ludu.
Wyjścia 9  8 Rzekł Jahwe do Mojżesza i Aarona: "Weźcie pełnymi garściami sadzy z pieca i Mojżesz niech rzuci ją ku niebu faraona,
Wyjścia 9  9 a pył będzie się unosił nad całym krajem egipskim i sprawi u człowieka i u bydła w całej ziemi egipskiej wrzody i pryszcze".
Wyjścia 9 10 Wzięli więc sadzy z pieca i stanęli przed faraonem, a Mojżesz rzucił ją ku niebu i powstały wrzody i pryszcze na ludziach i zwierzętach.
Wyjścia 9 11 Czarownicy nie mogli stanąć przed Mojżeszem z powodu wrzodów, bo mieli czarownicy wrzody jak i inni Egipcjanie.
Wyjścia 9 12 Ale Jahwe uczynił upartym serce faraona, tak iż nie usłuchał ich, jak zapowiedział Jahwe Mojżeszowi.
Wyjścia 9 13 I rzekł Jahwe do Mojżesza: "Wstań rano i idź do faraona, i powiedz mu: To mówi Jahwe, Bóg Hebrajczyków: Wypuść lud mój, aby Mi służył,
Wyjścia 9 14 ponieważ tym razem ześlę wszystkie moje plagi na ciebie samego, na twoje sługi i na twój lud, abyś poznał, że nie ma równego Mi na całej ziemi.
Wyjścia 9 15 Bo już teraz mógłbym wyciągnąć rękę i dotknąć ciebie i lud twój zarazą, byś został usunięty z ziemi.
Wyjścia 9 16 Lecz dlatego zostawiłem cię przy życiu, byś zobaczył siłę moją i by imię moje zostało rozsławione po całej ziemi.
Wyjścia 9 17 Jeśli zabraniasz jeszcze memu ludowi wyjścia i nie chcesz go puścić,
Wyjścia 9 18 to jutro o tej porze spuszczę bardzo wielki grad, jakiego jeszcze w Egipcie nie było od dnia jego powstania aż dotąd.
Wyjścia 9 19 A teraz poślij po twoje bydło i po wszystko, co masz na polu, bo każdy człowiek i każde zwierzę znajdujące się na polu, a nie zapędzone do zagrody, zginie, gdy na nich grad spadnie".
Wyjścia 9 20 Kto ze sług faraona zląkł się słów Jahwe, schronił sługi swoje i bydło do domów,
Wyjścia 9 21 ale kto nie wziął sobie słów Jahwe do serca, zostawił sługi swoje i bydło na polu.
Wyjścia 9 22 Jahwe rzekł do Mojżesza: "Wyciągnij rękę do nieba, by spadł grad na całą ziemię egipską, na człowieka, na bydło, na wszelką trawę polną na ziemi egipskiej".
Wyjścia 9 23 I wyciągnął Mojżesz laskę swoją do nieba, a Jahwe zesłał grzmot i grad i spadł ogień na ziemię. Jahwe spuścił również grad na ziemię egipską.
Wyjścia 9 24 I powstał grad i błyskawice z gradem na przemian tak ogromne, że nie było takich na całej ziemi egipskiej od czasu, gdy [Egipt] stał się narodem.
Wyjścia 9 25 I spadł grad na całą ziemię egipską, na wszystko, co było na polu. Grad zniszczył ludzi, zwierzęta i wszelką trawę polną, oraz złamał każde drzewo na polu.
Wyjścia 9 26 Tylko w ziemi Goszen, gdzie byli Izraelici, nie było gradu.
Wyjścia 9 27 Polecił więc faraon, by zawołano Mojżesza i Aarona, i rzekł do nich: "Zgrzeszyłem tym razem. Jahwe jest sprawiedliwy, a ja i lud mój jesteśmy winni.
Wyjścia 9 28 Błagajcie Jahwe, aby ustał grzmot potężny i grad, a puszczę was i nie będę was dłużej zatrzymywał".
Wyjścia 9 29 Odpowiedział mu Mojżesz: "Gdy wyjdę z miasta, wyciągnę dłonie do Jahwe. Grzmoty ustaną, a gradu nie będzie więcej, byś poznał, że ziemia należy do Jahwe.
Wyjścia 9 30 Lecz ja wiem, że ty i słudzy twoi nie boją się jeszcze Jahwe, Boga".
Wyjścia 9 31 Len i jęczmień zostały zniszczone, ponieważ jęczmień miał już kłosy, a len kwiecie.
Wyjścia 9 32 Ale pszenica i orkisz nie pokładły się, bo są późniejsze.
Wyjścia 9 33 Wyszedł więc Mojżesz od faraona do miasta i wyciągnął dłonie do Jahwe, i ustały grzmoty i grad. Także deszcz już nie padał na ziemię.
Wyjścia 9 34 Gdy faraon zobaczył, że ustał deszcz, grad i grzmot, zaczął znowu grzeszyć i stało się twarde jego serce i sług jego.
Wyjścia 9 35 I pozostało tak uparte serce faraona, że nie wypuścił synów Izraela, jak to zapowiedział Jahwe przez Mojżesza.

Wyjścia 10  1 I rzekł Jahwe do Mojżesza: "Idź do faraona, ponieważ uczyniłem twardym serce jego i jego sług, abym mógł czynić znaki swoje wśród nich,
Wyjścia 10  2 i abyś opowiadał dzieciom twoim i wnukom, co zdziałałem w Egipcie. A znaki moje czyniłem między nimi, aby wiedzieli, że Ja jestem Jahwe".
Wyjścia 10  3 Mojżesz i Aaron przybyli do faraona i rzekli do niego: "Tak powiedział Jahwe, Bóg Hebrajczyków: Dokądże będziesz zwlekał z upokorzeniem się przede Mną? Wypuść lud mój, aby Mi służył.
Wyjścia 10  4 Bo jeżeli będziesz zwlekał z wypuszczeniem ludu mego, to sprowadzę jutro szarańczę do twego kraju.
Wyjścia 10  5 Okryje ona ziemię tak, że nie będzie można widzieć ziemi, i pożre resztę, która została uratowana i pozostała po gradzie. Zniszczy też wszelkie drzewa, które rosną na polach waszych.
Wyjścia 10  6 Napełni domy twoje, domy wszystkich sług twoich i domy wszystkich Egipcjan, czego nie widzieli ojcowie twoi ani ich praojcowie od dnia, gdy się ukazali na ziemi, aż do dnia dzisiejszego". Potem odwrócił się i wyszedł od faraona.
Wyjścia 10  7 A słudzy faraona rzekli do niego: "Jak długo jeszcze będzie ten dla nas nieszczęściem? Wypuść ludzi, aby służyli swemu Bogu Jahwe. Czy nie rozumiesz, że ginie Egipt?"
Wyjścia 10  8 Zawołano Mojżesza i Aarona na powrót do faraona, a ten rzekł do nich: "Idźcie, oddajcie cześć Bogu waszemu, Jahwe. Którzy to mają iść?"
Wyjścia 10  9 Mojżesz odpowiedział: "Pójdziemy z naszymi dziećmi i starcami, z synami i córkami, z owcami i bydłem; pójdziemy, bo mamy obchodzić święto Jahwe".
Wyjścia 10 10 Odpowiedział im: "Niech Jahwe tak będzie z wami, jak ja was i dzieci wasze wypuszczę. Patrzcie, jakie złe są wasze zamierzenia.
Wyjścia 10 11 Nie tak! Idźcie sami mężczyźni i oddajcie cześć Jahwe, jak tegoście się domagali". I wypędzono ich sprzed oblicza faraona.
Wyjścia 10 12 Rzekł Jahwe do Mojżesza: "Wyciągnij rękę na ziemię egipską, aby ściągnęła szarańcza do ziemi egipskiej i pożarła wszelką roślinę ziemi, wszystko, co pozostało po gradzie".
Wyjścia 10 13 I wyciągnął Mojżesz laskę swoją na ziemię egipską, a Jahwe sprowadził wiatr wschodni, który wiał przez cały dzień i całą noc. Rano wiatr wschodni przyniósł szarańczę.
Wyjścia 10 14 Szarańcza przyleciała na całą ziemię egipską i opuściła się na cały kraj egipski tak licznie, że tyle szarańczy nie było dotąd ani nie będzie nigdy.
Wyjścia 10 15 I pokryła powierzchnię całej ziemi. I ciemną stała się ziemia od szarańczy w takiej ilości. [Szarańcza] pożarła wszelką trawę ziemi i wszelki owoc z drzewa, który pozostał po gradzie, i nie pozostało nic zielonego na drzewach i nic z roślinności polnej w całej ziemi egipskiej.
Wyjścia 10 16 Co rychlej kazał faraon zawołać Mojżesza i Aarona, i rzekł: "Zgrzeszyłem przeciwko Bogu waszemu, Jahwe, i przeciwko wam.
Wyjścia 10 17 A teraz, proszę, przebaczcie i tym razem grzech mój, a błagajcie Boga waszego, Jahwe, by usunął ode mnie przynajmniej tę śmierć".
Wyjścia 10 18 I wyszedł [Mojżesz] od faraona, i prosił Jahwe.
Wyjścia 10 19 Jahwe sprowadził wiatr zachodni, bardzo gwałtowny, który uniósł szarańczę i wrzucił ją do Morza Czerwonego. W całej ziemi egipskiej szarańcza zginęła doszczętnie.
Wyjścia 10 20 Ale Jahwe uczynił upartym serce faraona, i nie wypuścił [on] Izraelitów.
Wyjścia 10 21 I rzekł Jahwe do Mojżesza: "Wyciągnij rękę do nieba, a nastanie ciemność w ziemi egipskiej tak gęsta, że można będzie dotknąć ciemności".
Wyjścia 10 22 Wyciągnął Mojżesz rękę do nieba i nastała ciemność gęsta w całej ziemi egipskiej przez trzy dni.
Wyjścia 10 23 Jeden drugiego nie widział i nikt nie mógł wstać z miejsca swego przez trzy dni. Ale Izraelici wszyscy mieli światło w swoich mieszkaniach.
Wyjścia 10 24 Zawołał faraon Mojżesza i rzekł: "Idźcie, oddajcie cześć Jahwe, tylko owce i bydło wasze zostanie. Dzieci wasze również mogą iść z wami".
Wyjścia 10 25 Odpowiedział Mojżesz: "Także ty musisz do rąk nam dać ofiary i całopalenia, byśmy mogli ofiarować je Bogu naszemu, Jahwe.
Wyjścia 10 26 Również bydło nasze pójdzie z nami, nie zostanie nawet kopyto, ponieważ z niego weźmiemy na ofiarę Bogu naszemu, Jahwe; a sami nie wiemy, z czego złożyć ofiarę dla Jahwe, aż tam przyjdziemy".
Wyjścia 10 27 Jahwe uczynił upartym serce faraona i nie chciał ich wypuścić.
Wyjścia 10 28 I rzekł faraon: "Odejdź ode mnie! Strzeż się i nie zjawiaj się już przede mną! Skoro się tylko zjawisz przede mną, umrzesz".
Wyjścia 10 29 I rzekł Mojżesz do faraona: "Będzie, jak powiedziałeś. Nie zjawię się więcej przed tobą".

Wyjścia 11  1 Jahwe rzekł do Mojżesza: "Jeszcze jedną plagę ześlę na faraona i na Egipt. Potem uwolni was stąd. A uwolni was całkowicie, nawet was wszystkich stąd wypędzi.
Wyjścia 11  2 Oznajmij to ludowi, ażeby każdy mężczyzna u sąsiada swego i każda kobieta u sąsiadki swej wypożyczyli przedmioty srebrne i złote".
Wyjścia 11  3 A Jahwe zjednał ludowi łaskę w oczach Egipcjan. Mojżesz także zażywał w kraju egipskim wielkiej czci tak u sług faraona, jak i u ludu.
Wyjścia 11  4 Mojżesz powiedział: "Tak mówi Jahwe: O północy przejdę przez Egipt.
Wyjścia 11  5 A pomrą wszyscy pierworodni w ziemi egipskiej od pierworodnego syna faraona, siedzącego na swym tronie, aż do pierworodnego niewolnicy, która jest zajęta przy żarnach, i wszelkie pierworodne bydła.
Wyjścia 11  6 Wtedy w całej ziemi egipskiej będzie wielkie narzekanie, jakiego nie było nigdy i jakiego już nie będzie.
Wyjścia 11  7 U synów izraelskich ani pies nie zaszczeka, ani na ludzi, ani na bydło, abyście poznali, że Jahwe uczynił różnicę między Egipcjanami a Izraelitami.
Wyjścia 11  8 Wtedy przyjdą, wszyscy słudzy twoi do mnie i oddadzą mi pokłon, i powiedzą: Wyjdź ty i cały lud twój, który idzie za tobą. I potem wyjdą". Mojżesz płonąc gniewem wyszedł od faraona.
Wyjścia 11  9 Jahwe rzekł do Mojżesza: "Nie usłucha was faraon, aby stały się liczniejsze cuda w ziemi egipskiej".
Wyjścia 11 10 Mojżesz i Aaron wykonali wszystkie cuda przed faraonem. Lecz Jahwe uczynił upartym serce faraona, tak iż wzbraniał się wypuścić synów Izraela ze swego kraju.

Wyjścia 12  1 Jahwe powiedział do Mojżesza i Aarona w ziemi egipskiej:
Wyjścia 12  2 "Miesiąc ten będzie dla was początkiem miesięcy, będzie pierwszym miesiącem roku!
Wyjścia 12  3 Powiedzcie całemu zgromadzeniu Izraela tak: Dziesiątego dnia tego miesiąca niech się każdy postara o baranka dla rodziny, o baranka dla domu.
Wyjścia 12  4 Jeśliby zaś rodzina była za mała do spożycia baranka, to niech się postara o niego razem ze swym sąsiadem, który mieszka najbliżej jego domu, aby była odpowiednia liczba osób. Liczyć je zaś będziecie dla spożycia baranka według tego, co każdy może spożyć.
Wyjścia 12  5 Baranek będzie bez skazy, samiec, jednoroczny; wziąć możecie jagnię albo koźlę.
Wyjścia 12  6 Będziecie go strzec aż do czternastego dnia tego miesiąca, a wtedy zabije go całe zgromadzenie Izraela o zmierzchu.
Wyjścia 12  7 I wezmą krew baranka, i pokropią nią odrzwia i progi domu, w którym będą go spożywać.
Wyjścia 12  8 I tej samej nocy spożyją mięso pieczone w ogniu, spożyją je z chlebem niekwaszonym i gorzkimi ziołami.
Wyjścia 12  9 Nie będziecie spożywać z niego nic surowego ani ugotowanego w wodzie, lecz upieczone na ogniu z głową, nogami i wnętrznościami.
Wyjścia 12 10 Nie może nic pozostać z niego na dzień następny. Cokolwiek zostanie z niego na następny dzień, w ogniu spalicie.
Wyjścia 12 11 Tak zaś spożywać go będziecie: Biodra wasze będą przepasane, sandały na waszych nogach i laska w waszym ręku. Spożywać będziecie pośpiesznie, gdyż jest to Pascha na cześć Jahwe.
Wyjścia 12 12 Tej nocy przejdę przez Egipt, zabiję wszystko pierworodne w ziemi egipskiej od człowieka aż do bydła i odbędę sąd nad wszystkimi bogami Egiptu — Ja Jahwe.
Wyjścia 12 13 Krew będzie wam służyła do oznaczenia domów, w których będziecie przebywać. Gdy ujrzę krew, przejdę obok i nie będzie pośród was plagi niszczycielskiej, gdy będę karał ziemię egipską.
Wyjścia 12 14 Dzień ten będzie dla was dniem pamiętnym i obchodzić go będziecie jako święto dla uczczenia Jahwe. Po wszystkie pokolenia w tym dniu świętować będziecie na zawsze.
Wyjścia 12 15 Przez siedem dni spożywać będziecie chleb niekwaszony. Już w pierwszym dniu usuniecie wszelki kwas z domów waszych, bo kto by jadł kwaszone potrawy od dnia pierwszego do siódmego, wyłączony będzie z Izraela.
Wyjścia 12 16 W pierwszym dniu będziecie mieli zwołanie święte, tak samo w dniu siódmym. Nie będziecie wtedy wykonywać żadnej pracy. Będzie wam tylko wolno przygotować pożywienie.
Wyjścia 12 17 Przestrzegać będziecie Święta Przaśników, gdyż w tym dniu wyprowadziłem wasze zastępy z ziemi egipskiej. Przestrzegajcie tego dnia jako ustanowionego na zawsze we wszystkich waszych pokoleniach.
Wyjścia 12 18 Czternastego dnia miesiąca pierwszego od wieczora winniście spożywać chleb niekwaszony aż do wieczora dwudziestego pierwszego dnia tego miesiąca.
Wyjścia 12 19 Przez siedem dni nie znajdzie się w domach waszych żaden kwas, bo kto by spożył coś kwaszonego, winien być wyłączony ze zgromadzenia Izraela, tak przybysz, jak i urodzony w kraju.
Wyjścia 12 20 Nie wolno wam jeść nic kwaszonego; we wszystkich domach waszych winniście jeść chleb niekwaszony".
Wyjścia 12 21 Mojżesz zwołał wszystkich starszych Izraela i rzekł do nich: "Odłączcie i weźcie baranka dla waszych rodzin i zabijcie jako paschę.
Wyjścia 12 22 Weźcie gałązkę hizopu i zanurzcie ją we krwi, która jest w naczyniu, i krwią z naczynia skropcie próg i oba odrzwia. Aż do rana nie powinien nikt z was wychodzić przed drzwi swego domu.
Wyjścia 12 23 A gdy Jahwe będzie przechodził, aby porazić Egipcjan, a zobaczy krew na progu i na odrzwiach, to ominie Jahwe takie drzwi i nie pozwoli niszczycielowi wejść do tych domów, aby [was] zabijał.
Wyjścia 12 24 Przestrzegajcie tego przykazania, jako na wieki ważnego prawa dla ciebie i dla twych dzieci!
Wyjścia 12 25 Gdy zaś wejdziecie do ziemi, którą da wam Jahwe, jak obiecał, przestrzegajcie tego obyczaju.
Wyjścia 12 26 Gdy się was zapytają dzieci: Cóż to za święty zwyczaj? —
Wyjścia 12 27 tak im odpowiecie: "To jest ofiara Paschy na cześć Jahwe, który w Egipcie ominął domy Izraelitów. Poraził Egipcjan, a domy nasze ocalił"". Lud wtedy ukląkł i oddał pokłon.
Wyjścia 12 28 Synowie Izraela poszli i wypełnili [przepis]. Jak nakazał Jahwe Mojżeszowi i Aaronowi, tak uczynili.
Wyjścia 12 29 O północy Jahwe pozabijał wszystko pierworodne Egiptu: od pierworodnego syna faraona, siedzącego na swym tronie, aż do pierworodnego tego, który był zamknięty w więzieniu, a także wszelkie pierworodne z bydła.
Wyjścia 12 30 I wstał faraon jeszcze w nocy, a z nim wszyscy jego dworzanie i wszyscy Egipcjanie. I podniósł się wielki krzyk w Egipcie, gdyż nie było domu, w którym nie byłoby umarłego.
Wyjścia 12 31 I jeszcze w nocy kazał faraon wezwać Mojżesza i Aarona, i powiedział: "Wstańcie, wyruszajcie z pośrodka mojego ludu, tak wy, jak i synowie Izraela! Idźcie i oddajcie cześć Jahwe według waszego pragnienia.
Wyjścia 12 32 Weźcie ze sobą owce wasze i woły, jak pragnęliście, i idźcie. Proście także o łaskę dla mnie".
Wyjścia 12 33 I nalegali Egipcjanie na lud, aby jak najprędzej wyszli z kraju, gdyż mówili: "Wszyscy pomrzemy".
Wyjścia 12 34 I wziął lud ciasto, zanim się zakwasiło, w dzieżach owiniętych płaszczami, i niósł je na barkach.
Wyjścia 12 35 Synowie Izraela uczynili według tego, jak im nakazał Mojżesz, i wypożyczali od Egipcjan przedmioty srebrne i złote oraz szaty.
Wyjścia 12 36 Jahwe wzbudził życzliwość u Egipcjan dla Izraelitów, i pożyczyli im. I w ten sposób złupili Egipcjan.
Wyjścia 12 37 I wyruszyli synowie Izraela z Ramses ku Sukkot w liczbie około sześciuset tysięcy mężów pieszych, prócz dzieci.
Wyjścia 12 38 Także wielkie mnóstwo cudzoziemców wyruszyło z nimi, nadto owce i woły, i olbrzymi dobytek.
Wyjścia 12 39 Z ciasta, które wynieśli z Egiptu, wypiekli niekwaszone placki, ponieważ się nie zakwasiło. Wypędzeni z Egiptu bez najmniejszej zwłoki, nie zdołali przygotować nawet zapasów na drogę.
Wyjścia 12 40 A czas pobytu synów Izraela w Egipcie trwał czterysta trzydzieści lat.
Wyjścia 12 41 I oto tego samego dnia, po upływie czterystu trzydziestu lat, wyszły wszystkie zastępy Jahwe z ziemi egipskiej.
Wyjścia 12 42 Tej nocy czuwał Jahwe nad wyjściem synów Izraela z ziemi egipskiej. Dlatego noc ta winna być czuwaniem na cześć Jahwe dla wszystkich synów Izraela po wszystkie pokolenia.
Wyjścia 12 43 Jahwe powiedział do Mojżesza i Aarona: "Takie będzie prawo dotyczące Paschy: Żaden cudzoziemiec nie może jej spożywać.
Wyjścia 12 44 Jednak niewolnik nabyty za pieniądze, któregoś poddał obrzezaniu, może ją spożywać.
Wyjścia 12 45 Obcokrajowiec i najemnik nie mogą jej spożywać.
Wyjścia 12 46 W jednym i tym samym domu winna być spożyta. Nie można wynieść z tego domu żadnego kawałka mięsa na zewnątrz. Kości z niego łamać nie będziecie.
Wyjścia 12 47 Całe zgromadzenie Izraela będzie to zachowywało.
Wyjścia 12 48 Jeśliby cudzoziemiec przebywający u ciebie chciał obchodzić Paschę [ku czci] Jahwe, to musisz obrzezać wpierw wszystkich męskich potomków jego domu, i wtedy dopiero dopuścić go możesz do obchodzenia Paschy, gdyż wówczas będzie miał prawa tubylców. Żaden jednak nieobrzezany nie może spożywać Paschy.
Wyjścia 12 49 Takie samo prawo będzie dla tubylców i dla cudzoziemców przebywających pośród was".
Wyjścia 12 50 Wszyscy synowie Izraela uczynili tak, jak nakazał Jahwe Mojżeszowi i Aaronowi.
Wyjścia 12 51 Tego samego dnia wywiódł Jahwe synów Izraela z ziemi egipskiej według ich   zastępów.

Wyjścia 13  1 Jahwe tak powiedział do Mojżesza:
Wyjścia 13  2 "Poświęćcie Mi wszystko pierworodne. U synów Izraela do Mnie należeć będą pierwociny łona matczynego — zarówno człowiek, jak i zwierzę".
Wyjścia 13  3 Mojżesz powiedział do ludu: "Pamiętajcie o dniu tym, gdyście wyszli z Egiptu, z domu niewoli, gdyż potężną ręką wywiódł was Jahwe stamtąd: [w tym to dniu] nie wolno jeść chleba kwaszonego.
Wyjścia 13  4 Dziś  wychodzicie w  miesiącu Abib.
Wyjścia 13  5 Gdy zaś Jahwe wprowadzi cię do kraju Kananejczyka, Chetyty, Amoryty, Chiwwity, Jebusyty, jak poprzysiągł przodkom twoim dać im ziemię opływającą w mleko i miód, wtedy winieneś obchodzić to święto w tym samym miesiącu.
Wyjścia 13  6 Przez siedem dni będziesz jadł chleb niekwaszony, a w dniu siódmym będzie dla ciebie święto ku czci Jahwe.
Wyjścia 13  7 [Tylko] niekwaszony chleb można jeść w czasie tych siedmiu dni i nie będzie można ujrzeć u ciebie chleba kwaszonego ani nie będzie można ujrzeć u ciebie żadnego kwasu w twoich granicach.
Wyjścia 13  8 W tym dniu będziesz opowiadał synowi swemu: Dzieje się tak ze względu na to, co uczynił Jahwe dla mnie w czasie wyjścia z Egiptu.
Wyjścia 13  9 Będzie to dla ciebie znakiem na ręce i przypomnieniem między oczami, aby prawo Jahwe było w ustach twoich, gdyż ręką potężną wywiódł cię Jahwe z Egiptu.
Wyjścia 13 10 I będziesz zachowywał to postanowienie w oznaczonym czasie rok w rok,
Wyjścia 13 11 gdy Jahwe wprowadzi cię do kraju Kananejczyka, jak poprzysiągł tobie i przodkom twoim, i da go tobie.
Wyjścia 13 12 I oddasz wszelkie pierwociny łona matki dla Jahwe i wszelki pierwszy płód bydła, jaki będzie u ciebie; co jest rodzaju męskiego, należy do Jahwe.
Wyjścia 13 13 Lecz pierworodny płód osła wykupisz jagnięciem, a jeślibyś nie chciał wykupić, to musisz mu złamać kark. Pierworodnych ludzi z synów twych wykupisz.
Wyjścia 13 14 Gdy cię syn zapyta w przyszłości: Co to oznacza? — odpowiesz mu: Jahwe ręką mocną wywiódł nas z Egiptu, z domu niewoli.
Wyjścia 13 15 Gdy faraon wzbraniał się uwolnić nas, Jahwe wybił wszystko, co pierworodne w ziemi egipskiej, zarówno pierworodne z ludzi, jak i z bydła, dlatego ofiaruję dla Jahwe męskie pierwociny łona matki i wykupuję pierworodnego mego syna.
Wyjścia 13 16 Będzie to dla ciebie znakiem na ręce i ozdobą między oczami [przypominając], że Jahwe potężną ręką wywiódł nas z Egiptu".
Wyjścia 13 17 Gdy faraon uwolnił Jud, nie wiódł go Bóg drogą prowadzącą do ziemi filistyńskiej, chociaż była najkrótsza. Powiedział bowiem Bóg: "Żeby lud na widok czekających go walk nie żałował i nie wrócił do Egiptu".
Wyjścia 13 18 Bóg więc prowadził lud okrężną drogą pustynną ku Morzu Czerwonemu, a synowie Izraela wyszli uzbrojeni z ziemi egipskiej.
Wyjścia 13 19 Zabrał też Mojżesz ze sobą kości Józefa, gdyż ten przysięgą zobowiązał synów Izraela mówiąc: "Wspomoże was niezawodnie Bóg, a wówczas zabierzcie stąd kości moje ze sobą".
Wyjścia 13 20 Wyruszyli z Sukkot i rozbili obóz w Etam, na skraju pustyni.
Wyjścia 13 21 A Jahwe szedł przed nimi podczas dnia jako słup obłoku, by ich prowadzić drogą, podczas nocy zaś jako słup ognia, aby im świecić, żeby mogli iść we dnie i w nocy.
Wyjścia 13 22 Nie ustępował sprzed ludu słup obłoku we dnie ani słup ognia w nocy.

Wyjścia 14  1 Jahwe przemówił do Mojżesza tymi słowami:
Wyjścia 14  2 "Rozkaż synom Izraela: Niech zawrócą i niech rozbiją obóz pod Pi-Hachirot pomiędzy Migdol a morzem, naprzeciw Baal-Sefon. Rozbijcie namioty naprzeciw tego miejsca nad morzem.
Wyjścia 14  3 Faraon powie wtedy: Synowie Izraela zabłądzili w kraju, a pustynia zamknęła im drogę.
Wyjścia 14  4 Uczynię upartym serce faraona, i urządzi pościg za wami. Wtedy okażę potęgę moją nad faraonem i nad całym jego wojskiem. Poznają wówczas Egipcjanie, że Ja jestem Jahwe". I uczynili w ten sposób.
Wyjścia 14  5 Gdy doniesiono królowi egipskiemu o ucieczce ludu, zmieniło się usposobienie faraona i jego sług względem niego rzekli: "Cóżeśmy uczynili pozwalając Izraelowi opuścić naszą służbę?"
Wyjścia 14  6 Rozkazał wówczas faraon zaprzęgać swoje rydwany i zabrał ludzi swoich ze sobą.
Wyjścia 14  7 Wziął sześćset rydwanów wyborowych oraz wszystkie inne rydwany egipskie, a na każdym z nich byli dzielni wojownicy.
Wyjścia 14  8 Jahwe uczynił upartym serce faraona, króla egipskiego, który uczynił pościg za synami Izraela. Ci jednak wyszli z podniesioną ręką.
Wyjścia 14  9 Egipcjanie więc ścigali ich i dopędzili obozujących nad morzem — wszystkie konie i rydwany faraona, jeźdźcy i całe wojsko jego — pod Pi-Hachirot naprzeciw Baal-Sefon.
Wyjścia 14 10 A gdy się zbliżył faraon, synowie Izraela podnieśli oczy, a ujrzawszy, że Egipcjanie ciągną za nimi, ogromnie się przerazili. Synowie Izraela podnieśli głośne wołanie do Jahwe.
Wyjścia 14 11 Rzekli do Mojżesza: "Czyż brakowało grobów w Egipcie, że nas tu przyprowadziłeś, abyśmy pomarli na pustyni? Cóż za usługę wyświadczyłeś nam przez to, że wyprowadziłeś nas z Egiptu?
Wyjścia 14 12 Czyż nie mówiliśmy ci wyraźnie w Egipcie: Zostaw nas w spokoju, chcemy służyć Egipcjanom. Lepiej bowiem nam było służyć im, niż umierać na tej pustyni".
Wyjścia 14 13 Mojżesz odpowiedział ludowi: "Nie bójcie się! Pozostańcie na swoim miejscu, a zobaczycie zbawienie Jahwe, które zgotuje nam dzisiaj. Egipcjan, których widzicie teraz, nie będziecie już nigdy oglądać.
Wyjścia 14 14 Jahwe będzie walczył za was, a wy będziecie spokojni".
Wyjścia 14 15 Jahwe rzekł do Mojżesza: "Czemu głośno wołasz do mnie? Powiedz synom Izraela, niech ruszają w drogę.
Wyjścia 14 16 Ty zaś podnieś swą laskę i wyciągnij rękę nad morze i rozdziel je na dwoje, a wejdą synowie Izraela w środek na suchą ziemię.
Wyjścia 14 17 Ja natomiast uczynię upartymi serca Egipcjan, że pójdą za nimi. Wtedy okażę moją potęgę wobec faraona, całego wojska jego, rydwanów i wszystkich jego jeźdźców.
Wyjścia 14 18 A gdy okażę moją potęgę wobec faraona, jego rydwanów i jeźdźców, wtedy poznają Egipcjanie, że ja jestem Jahwe".
Wyjścia 14 19 Anioł Boży, który szedł na przedzie wojsk izraelskich, zmienił miejsce i szedł na ich tyłach. Słup obłoku również przeszedł z przodu i zajął ich tyły,
Wyjścia 14 20 stając między wojskiem egipskim a wojskiem izraelskim. I tam był obłok ciemnością, tu zaś oświecał noc. I nie zbliżyli się jedni do drugich przez całą noc.
Wyjścia 14 21 Mojżesz wyciągnął rękę nad morze, a Jahwe cofnął wody gwałtownym wiatrem wschodnim, który wiał przez całą noc, i uczynił morze suchą ziemią. Wody się rozstąpiły,
Wyjścia 14 22 a synowie Izraela szli przez środek morza po suchej ziemi, mając mur z wód po prawej i po lewej stronie.
Wyjścia 14 23 Egipcjanie ścigali ich. Wszystkie konie faraona, jego rydwany i jeźdźcy ciągnęli za nimi w środek morza.
Wyjścia 14 24 O świcie spojrzał Jahwe ze słupa ognia i ze słupa obłoku na wojsko egipskie i zmusił je do ucieczki.
Wyjścia 14 25 I zatrzymał koła ich rydwanów, tak że z wielką trudnością mogli się naprzód posuwać. Egipcjanie krzyknęli: "Uciekajmy przed Izraelem, bo w jego obronie Jahwe walczy z Egipcjanami".
Wyjścia 14 26 A Jahwe rzekł do Mojżesza: "Wyciągnij rękę nad morze, aby wody zalały Egipcjan, ich rydwany i jeźdźców".
Wyjścia 14 27 Wyciągnął Mojżesz rękę nad morze, które o brzasku dnia wróciło na swoje miejsce. Egipcjanie uciekając biegli naprzeciw falom, i pogrążył ich Jahwe w pośrodku morza.
Wyjścia 14 28 Powracające fale zatopiły rydwany  i jeźdźców całego wojska faraona, które weszło w morze ścigając synów Izraela. Nie ocalał z nich ani jeden.
Wyjścia 14 29 Synowie zaś Izraela szli po suchym dnie morskim, mając mur [wodny] po prawej i po lewej stronie.
Wyjścia 14 30 W tym to dniu wybawił Jahwe Izraela z rąk Egipcjan. I widzieli Izraelici martwych Egipcjan na brzegu morza.
Wyjścia 14 31 Gdy Izraelici widzieli wielkie dzieło, którego dokonał Jahwe wobec Egipcjan, ulękli się Jahwe i uwierzyli Jemu oraz Jego słudze Mojżeszowi.

Wyjścia 15  1 Wtedy Mojżesz i synowie Izraela razem z nim śpiewali taką pieśń ku czci Jahwe: Będę śpiewał ku czci Jahwe, który wspaniale swą potęgę okazał, gdy konia i jeźdźca jego pogrążył w morzu.
Wyjścia 15  2 Jahwe jest moją mocą i źródłem męstwa! Jemu zawdzięczam moje ocalenie. On Bogiem moim, uwielbiać Go będę, On Bogiem ojca mego, będę Go wywyższał.
Wyjścia 15  3 Jahwe, mocarz wojny, Jahwe jest imię Jego.
Wyjścia 15  4 Rzucił w morze rydwany faraona i jego wojsko. Wyborowi jego wodzowie zginęli w Morzu Czerwonym.
Wyjścia 15  5 Przepaści ich ogarnęły, jak głaz runęli w głębinę.
Wyjścia 15  6 Uwielbiona jest potęga prawicy Twej, Jahwe, Prawica Twa, o Jahwe, starła nieprzyjaciół.
Wyjścia 15  7 Pełen potęgi zniszczyłeś przeciwników Twoich, Twój gniew im okazałeś, a spalił ich jak słomę.
Wyjścia 15  8 Pod tchnieniem Twoich nozdrzy spiętrzyły się wody, żywioły płynne stanęły jak wały, w pośrodku morza zakrzepły przepaści.
Wyjścia 15  9 Mówił nieprzyjaciel: "Będę ścigał, pochwycę, zdobycz podzielę, nasycę mą duszę, miecza odbędę, ręka moja ich zetrze".
Wyjścia 15 10 Wionęło tchnienie twoje i przykryło ich morze, zatonęli jak ołów pośród wód gwałtownych.
Wyjścia 15 11 Któż jest pośród bogów równy Tobie, Jahwe, w blasku świętości, któż Ci jest podobny, straszliwy w czynach, cuda działający!
Wyjścia 15 12 Prawicę swą wyciągnąłeś i pożarła ich ziemia.
Wyjścia 15 13 Wiodłeś Twą łaską lud oswobodzony, przeprowadziłeś [go] Twą mocą w święte Twe mieszkanie.
Wyjścia 15 14 Wieść tę narody przyjęły ze drżeniem, padł strach na mieszkańców filistyńskiej ziemi.
Wyjścia 15 15 Przerazili się wtedy książęta Edomu, wodzów Moabu ogarnęła bojaźń, truchleją z trwogi wszyscy mieszkańcy Kanaanu.
Wyjścia 15 16 Strach i przerażenie owładnęły nimi. Wobec  siły  ramienia  Twego stali się jak kamień, aż przejdzie lud Twój, o Jahwe, aż przejdzie lud, któryś sobie nabył.
Wyjścia 15 17 Wprowadziłeś ich i osadziłeś na górze twego dziedzictwa, w miejscu, które uczyniłeś swym mieszkaniem, w świątyni, którą założyły Twoje ręce, Panie.
Wyjścia 15 18 Jahwe jest królem na zawsze, na wieki!
Wyjścia 15 19 Gdy weszły w morze konie faraona a rydwanami i jeźdźcami, Jahwe przywiódł na nich z powrotem fale morskie, — synowie zaś Izraela przeszli suchą nogą morze.
Wyjścia 15 20 Miriam prorokini, siostra Aarona, wzięła bębenek do ręki, a wszystkie kobiety szły za nią w pląsach i uderzały w bębenki.
Wyjścia 15 21 A Miriam przyśpiewywała im: "Śpiewajmy pieśń chwały na cześć Jahwe, bo swą potęgę okazał, gdy konie i jeźdźców ich pogrążył w morzu".
Wyjścia 15 22 Mojżesz polecił Izraelitom wyruszyć od Morza Czerwonego, i szli w kierunku pustyni Szur. Szli trzy dni przez pustynię, a nie znaleźli wody.
Wyjścia 15 23 I przybyli potem do miejscowości Mara, i nie mogli pić wód, gdyż były gorzkie; przeto nadano temu miejscu nazwę Mara.
Wyjścia 15 24 Szemrał lud przeciw Mojżeszowi i mówił: "Cóż będziemy pili?"
Wyjścia 15 25 Mojżesz wołał do Jahwe, a Jahwe wskazał mu drewno. I wrzucił je do wody, i stały się wody słodkie. Tam Jahwe ustanowił dla niego prawa i rozporządzenia i tam go doświadczał.
Wyjścia 15 26 I powiedział: "Jeśli wiernie będziesz słuchał głosu twego Boga, Jahwe, i będziesz wykonywał to, co jest słuszne w Jego oczach; jeśli będziesz dawał posłuch Jego przykazaniom i strzegł wszystkich Jego praw, to nie ukarzę cię żadną z tych plag, jakie zesłałem na Egipt, bo Ja, Jahwe, chcę być twym lekarzem".
Wyjścia 15 27 Potem przybyli do Elim, gdzie było dwanaście źródeł i siedemdziesiąt palm. Tutaj to rozbili namioty nad wodą.

Wyjścia 16  1 Następnie wyruszyli z Elim. Przybyło zaś całe zgromadzenie synów Izraela na pustynię Sin, położoną między Elim a Synajem, piętnastego dnia drugiego miesiąca od ich wyjścia z ziemi egipskiej.
Wyjścia 16  2 I zaczęło szemrać na pustyni całe zgromadzenie synów Izraela przeciw Mojżeszowi i przeciw Aaronowi.
Wyjścia 16  3 Synowie Izraela mówili im: "Obyśmy pomarli z ręki Jahwe w ziemi egipskiej, gdzieśmy zasiadali przed garnkami mięsa i jadali chleb do sytości! Wyprowadziliście nas na tę pustynię, aby głodem umorzyć całą tę rzeszę".
Wyjścia 16  4 Jahwe powiedział wówczas do Mojżesza: "Oto ześlę wam chleb z nieba na kształt deszczu. I będzie wychodził lud, i każdego dnia będzie zbierał według potrzeby dziennej. Chcę ich także doświadczyć, czy pójdą za moimi rozkazami, czy też nie.
Wyjścia 16  5 Lecz w dniu szóstym zrobią zapas tego, co przyniosą, a będzie to podwójna ilość tego, co będą zbierać codziennie".
Wyjścia 16  6 Mojżesz i Aaron powiedzieli do społeczności synów Izraela: "Tego wieczora ujrzycie, że to Jahwe wyprowadził was z ziemi egipskiej.
Wyjścia 16  7 A rano ujrzycie chwałę Jahwe, gdyż usłyszał On, że szemrzecie przeciw Jahwe. Czymże my jesteśmy, że szemrzecie przeciw nam?"
Wyjścia 16  8 Mojżesz powiedział: "Wieczorem Jahwe da. wam mięso do jedzenia, a rano chleb do sytości, bo słyszał Jahwe szemranie wasze przeciw Niemu. Czymże bowiem my jesteśmy? Nie szemraliście przeciwko nam, ale przeciw Jahwe!"
Wyjścia 16  9 Mojżesz rzekł do Aarona: "Powiedz całemu zgromadzeniu synów Izraela: Zbliżcie się do Jahwe, gdyż słyszał wasze szemrania".
Wyjścia 16 10 W czasie przemowy Aarona do całego zgromadzenia synów Izraela spojrzeli ku pustyni i ukazała się im chwała Jahwe w obłoku.
Wyjścia 16 11 I przemówił Jahwe do Mojżesza tymi słowami:
Wyjścia 16 12 "Słyszałem szemranie synów Izraela. Powiedz im tak: O zmierzchu będziecie jeść mięso, a rano nasycicie się chlebem. Poznacie wtedy, że Ja, Jahwe, jestem waszym Bogiem".
Wyjścia 16 13 Rzeczywiście wieczorem przyleciały przepiórki i pokryły obóz, a nazajutrz rano warstwa rosy leżała dokoła obozu.
Wyjścia 16 14 Gdy się warstwa rosy uniosła ku górze, wówczas na pustyni leżało coś drobnego, ziarnistego, niby szron na ziemi.
Wyjścia 16 15 Na widok tego synowie Izraela pytali się wzajemnie: "Co to jest?" — gdyż nie wiedzieli, co to było. Wtedy powiedział do nich Mojżesz: "To jest chleb, który daje wam Jahwe na pokarm.
Wyjścia 16 16 To zaś nakazał wam Jahwe: Każdy z was zbierze dla siebie według swej potrzeby, omer na głowę. Każdy z was przyniesie według liczby osób, które należą do jego namiotu".
Wyjścia 16 17 Synowie Izraela uczynili tak i zebrali jedni dużo, drudzy mało.
Wyjścia 16 18 Gdy mierzyli swój zbiór omerem, to ten, który zebrał wiele, nie miał nic zbywającego, kto zaś za mało zebrał, nie miał żadnego braku. [Okazało się, że] każdy zebrał według swych potrzeb.
Wyjścia 16 19 Następnie Mojżesz powiedział do nich: "Niechaj nikt nie pozostawia nic z tego do następnego rana".
Wyjścia 16 20 Niektórzy nie posłuchali Mojżesza i pozostawili trochę na następne rano. Jednak tworzyły się robaki i nastąpiło gnicie. I rozgniewał się na nich Mojżesz.
Wyjścia 16 21 Zbierali to każdego rana, każdy według swych potrzeb. Lecz gdy słońce goręcej przygrzewało, topniało.
Wyjścia 16 22 W szóstym zaś dniu zbierali podwójną ilość pożywienia, dwa omery na każdego. I przybyli wszyscy przełożeni zgromadzenia, i donieśli to Mojżeszowi.
Wyjścia 16 23 A on rzekł do nich: "Oto, co Jahwe chciał wam powiedzieć: Dniem świętym spoczynku, szabatem poświęconym dla Jahwe, jest dzień jutrzejszy. Upieczcie, co chcecie upiec, i ugotujcie, co chcecie ugotować. Wszystko zaś, co wam zbywa, odłóżcie na dzień następny".
Wyjścia 16 24 I odłożyli na następny dzień według nakazu Mojżesza. I nie nastąpiło gnicie, ani też nie tworzyły się tam robaki.
Wyjścia 16 25 Mojżesz powiedział: "Jedzcie to dzisiaj, albowiem dzisiaj jest szabat ku czci Jahwe! Dzisiaj nie znajdziecie tego na polu.
Wyjścia 16 26 Przez sześć dni możecie zbierać, jednak w dniu siódmym jest szabat i nie będzie nic tego dnia".
Wyjścia 16 27 Niektórzy z ludu wyszli siódmego dnia, aby zbierać, ale nie znaleźli nic.
Wyjścia 16 28 Wówczas Jahwe powiedział do Mojżesza: "Jakże długo jeszcze będziecie się wzbraniali zachowywać moje nakazy i moje prawa?
Wyjścia 16 29 Patrzcie! Jahwe nakazał wam szabat i dlatego w szóstym dniu dał wam pokarm na dwa dni. Każdy przeto z was pozostanie w domu! W dniu siódmym żaden z was niech nie opuszcza swego miejsca zamieszkania".
Wyjścia 16 30 I stosownie do tego lud obchodził dnia siódmego szabat.
Wyjścia 16 31 Dom Izraela nadał temu [pokarmowi] nazwę manna. Była ona biała jak ziarno kolendra i miała smak placka z miodem.
Wyjścia 16 32 Mojżesz rzekł: "Oto, co nakazał Jahwe: Napełnijcie omer i przechowajcie go dla waszych późniejszych pokoleń, aby ujrzeli pokarm, którym żywiłem was na pustyni po wyprowadzeniu z ziemi egipskiej".
Wyjścia 16 33 Mojżesz rzekł do Aarona: "Weź naczynie i napełnij je omerem manny, i złóż ją przed Jahwe, aby przechować ją dla waszych późniejszych pokoleń".
Wyjścia 16 34 Aaron [wziął naczynie napełnione omerem manny], jak to Jahwe nakazał Mojżeszowi, i położył je dla przechowania przed Świadectwem.
Wyjścia 16 35 Synowie Izraela jedli mannę przez czterdzieści lat, aż przybyli do ziemi zamieszkałej. Jedli mannę, aż przybyli do granic ziemi Kanaan.
Wyjścia 16 36 Omer zaś jest dziesiątą częścią efy.

Wyjścia 17  1 Całe zgromadzenie synów Izraela wyruszyło na rozkaz Jahwe z pustyni Sin, aby przebyć dalsze etapy. Potem rozbili obóz w Refidim, gdzie lud nie miał wody do picia.
Wyjścia 17  2 I kłócił się lud z Mojżeszem mówiąc: "Daj nam wody do picia!" Mojżesz odpowiedział im: "Czemu kłócicie się ze mną? I czemu kusicie Jahwe?"
Wyjścia 17  3 Ale lud pragnął tam wody i dlatego szemrał przeciw Mojżeszowi i mówił: "Czy po to wyprowadziłeś nas z Egiptu, aby nas, nasze dzieci i nasze bydło wydać na śmierć z pragnienia?"
Wyjścia 17  4 Mojżesz wołał wtedy do Jahwe i mówił: "Co mam uczynić z tym ludem? Niewiele brakuje, a ukamienują mnie!"
Wyjścia 17  5 Jahwe odpowiedział Mojżeszowi: "Wyjdź przed lud i weź kilku ze starszych Izraela ze sobą. Weź w rękę laskę, którą uderzyłeś Nil, i idź.
Wyjścia 17  6 Oto Ja stanę przed tobą na skale, na Horebie. Uderzysz w skałę, a wypłynie z niej woda, i lud zaspokoi swe pragnienie". Mojżesz uczynił tak na oczach starszyzny izraelskiej.
Wyjścia 17  7 I nazwał miejsce to Massa i Meriba, ponieważ tutaj kłócili się synowie izraelscy i wystawiali Jahwe na próbę, mówiąc: "Czy też Jahwe jest rzeczywiście w pośrodku nas, czy nie?"
Wyjścia 17  8 Amalekici przybyli, aby walczyć z Izraelitami w Refidim.
Wyjścia 17  9 Mojżesz powiedział wtedy do Jozuego: "Wybierz sobie mężów i wyruszysz z nimi na walkę z Amalekitami. Ja jutro stanę na szczycie góry z laską Boga w ręku".
Wyjścia 17 10 Jozue spełnił polecenie Mojżesza i wyruszył na walkę z Amalekitami. Mojżesz, Aaron i Chur wyszli na szczyt góry.
Wyjścia 17 11 Jak długo Mojżesz trzymał ręce podniesione do góry, Izrael miał przewagę. Gdy zaś ręce opuszczał, miał przewagę Amalekita.
Wyjścia 17 12 Gdy ręce Mojżesza zdrętwiały, wzięli kamień i położyli pod niego, i usiadł na nim. Aaron i Chur podparli zaś jego ręce, jeden z tej, a drugi z tamtej strony. W ten sposób aż do zachodu słońca były ręce jego stale wzniesione wysoko.
Wyjścia 17 13 I tak zdołał Jozue pokonać Amalekitów i ich lud ostrzem miecza.
Wyjścia 17 14 Jahwe powiedział wtedy do Mojżesza: "Zapisz to na pamiątkę w księgę i wyryj to w pamięci Jozuego, że Ja zgładzę zupełnie pamięć o Amalekicie pod niebem".
Wyjścia 17 15 Potem Mojżesz zbudował ołtarz, który nazwał Jahwe-Nissi,
Wyjścia 17 16 gdyż mówił: "Ponieważ podniósł rękę na tron Jah[we], dlatego trwa wojna Jahwe z Amalekitą z pokolenia w pokolenie".

Wyjścia 18  1 Teść Mojżesza, kapłan madianicki Jetro, usłyszał opowiadanie o tym wszystkim, co Bóg uczynił dla Mojżesza i dla Izraela, jego ludu, że Jahwe wyprowadził Izraelitów z Egiptu.
Wyjścia 18  2 Wówczas Jetro, teść Mojżesza, wziął żonę Mojżesza Seforę, którą ten odesłał,
Wyjścia 18  3 i dwóch jej synów. Jeden z nich miał imię Gerszom, bo powiedział [Mojżesz]: "Jestem cudzoziemcem w obcej ziemi.
Wyjścia 18  4 Drugi zaś miał imię Eliezer, gdyż: "Bóg mojego ojca był dla mnie pomocą i wyratował mię od miecza faraona.
Wyjścia 18  5 Jetro, teść Mojżesza, przyszedł z synami jego i żoną do Mojżesza na pustynię, gdzie obozował wówczas pod górą Bożą.
Wyjścia 18  6 I polecił donieść Mojżeszowi: "Ja Jetro, twój teść, zdążam do ciebie z żoną twoją i z obu twoimi synami".
Wyjścia 18  7 Wyszedł Mojżesz naprzeciw teścia, oddał mu pokłon i ucałował go. Potem wypytywali się wzajemnie o powodzenie i udali się do obozu.
Wyjścia 18  8 Mojżesz opowiedział swemu teściowi wszystko, co Jahwe uczynił faraonowi i Egipcjanom przez wzgląd na Izraela, oraz o wszystkich trudach, jakie ponieśli w czasie podróży, i jak Jahwe ich uwolnił.
Wyjścia 18  9 I cieszył się Jetro ze wszystkiego dobra, jakie Jahwe wyświadczył Izraelowi, gdy go uwolnił z rąk Egipcjan.
Wyjścia 18 10 I powiedział Jetro: "Niech będzie uwielbiony Jahwe, który was uwolnił z rąk Egipcjan i z rąk faraona, <On, który uwolnił lud z rąk Egipcjan>.
Wyjścia 18 11 Teraz wyznaję, że Jahwe jest większy niż wszyscy inni bogowie, gdyż w ten sposób ukarał tych, co się pysznili nimi".
Wyjścia 18 12 Następnie Jetro, teść Mojżesza, złożył Bogu całopalenia i ofiary biesiadne. Aaron i wszyscy starsi z Izraela przyszli i brali udział z teściem Mojżesza w uczcie przed Bogiem.
Wyjścia 18 13 Nazajutrz zasiadł Mojżesz, aby sądzić lud. I stał tłum przed Mojżeszem od rana do wieczora.
Wyjścia 18 14 Gdy teść Mojżesza widział te wszystkie jego zajęcia z ludem, powiedział do niego: "Czemu ty [sam] się zajmujesz sprawami ludu? Dlaczego sam zasiadasz na sąd, a cały lud musi stać przed tobą od rana do wieczora?"
Wyjścia 18 15 Mojżesz odpowiedział swemu teściowi: "Lud przychodzi do mnie, aby się poradzić Boga.
Wyjścia 18 16 Jeśli mają spór, to przychodzą do mnie i ja rozstrzygam pomiędzy stronami, oznajmiam prawa i przepisy Boże".
Wyjścia 18 17 Wtedy teść Mojżesza powiedział do niego: "Nie jest dobre to, co czynisz.
Wyjścia 18 18 Zamęczysz siebie i lud, który przy tobie stoi, gdyż taka praca jest dla ciebie za ciężka, i sam jej nie możesz podołać.
Wyjścia 18 19 Teraz posłuchaj rady, jaką ci daję, a Bóg niechaj będzie z tobą: Sam bądź przedstawicielem swego ludu przed Bogiem i przedstawiaj Bogu jego sprawy.
Wyjścia 18 20 Pouczaj lud dokładnie o przepisach i prawach, i pouczaj go o drodze, jaką winien chodzić, i o uczynkach, jakie winien spełniać.
Wyjścia 18 21 A wyszukaj sobie z całego ludu dzielnych, bojących się Boga i nieprzekupnych mężów, którzy się brzydzą niesprawiedliwym zyskiem, i ustanów ich przełożonymi już to nad tysiącem, już to nad setką, już to nad pięćdziesiątką i nad dziesiątką,
Wyjścia 18 22 aby mogli sądzić lud w każdym czasie. Ważniejsze sprawy winni tobie przedkładać, sprawy jednak mniejszej wagi sami winni załatwiać. Odciążysz się w ten sposób, gdyż z tobą poniosą ciężar.
Wyjścia 18 23 Jeśli tak uczynisz, a Bóg cię do tego skłoni, podołasz, a także lud ten zadowolony powróci do siebie".
Wyjścia 18 24 Mojżesz usłuchał rady swego teścia i uczynił wszystko, co mu powiedział.
Wyjścia 18 25 Wybrał sobie Mojżesz z całego Izraela mężów dzielnych i ustanowił ich kierownikami ludu, przełożonymi nad tysiącem, nad stoma, nad pięćdziesięcioma i nad dziesięcioma,
Wyjścia 18 26 aby wyroki wydawali ludowi w każdym czasie, a tylko ważniejsze sprawy przedkładali Mojżeszowi, wszystkie lżejsze natomiast sami rozstrzygali.
Wyjścia 18 27 Następnie Mojżesz odprawił teścia, który udał się do swego kraju.

Wyjścia 19  1 Było to w trzecim miesiącu od wyjścia synów Izraela z Egiptu; w tym dniu przybyli [Izraelici] na pustynię Synaj.
Wyjścia 19  2 Wyruszyli z Refidim, a po przybyciu na pustynię Synaj rozbili obóz na pustyni. Izrael obozował tam naprzeciw góry.
Wyjścia 19  3 Mojżesz wstąpił wtedy do Boga, a Jahwe zawołał na niego z góry i powiedział: "Tak powiesz domowi Jakuba i to oznajmisz synom Izraela:
Wyjścia 19  4 Wyście widzieli, co uczyniłem Egiptowi, jak niosłem was na skrzydłach orlich i przywiodłem was do Mnie.
Wyjścia 19  5 Teraz jeśli pilnie słuchać będziecie głosu mego i strzec mojego przymierza, będziecie szczególną moją własnością pośród wszystkich narodów, gdyż do Mnie należy cała ziemia.
Wyjścia 19  6 Lecz wy będziecie Mi królestwem kapłanów i ludem świętym. Takie to słowa powiedz synom Izraela".
Wyjścia 19  7 Mojżesz powrócił i zwołał starszych ludu, i przedstawił im wszystko, co mu Jahwe nakazał.
Wyjścia 19  8 Wtedy cały lud jednogłośnie powiedział: "Uczynimy wszystko, co Jahwe nakazał". Mojżesz przekazał Jahwe słowa ludu.
Wyjścia 19  9 Jahwe rzekł do Mojżesza: "Oto Ja przyjdę do ciebie w gęstym obłoku, aby lud słyszał, gdy będę rozmawiał z tobą, i uwierzył tobie na zawsze". A Mojżesz oznajmił Jahwe słowa ludu.
Wyjścia 19 10 Jahwe powiedział do Mojżesza: "Idź do ludu i każ się im przygotować na święto dziś i jutro. Niechaj wypiorą swoje szaty
Wyjścia 19 11 i niech będą gotowi na trzeci dzień, bo dnia trzeciego zstąpi Jahwe na oczach całego ludu na górę Synaj.
Wyjścia 19 12 Oznacz ludowi granice dokoła góry i powiedz mu: Strzeżcie się wstępować na górę i dotykać jej podnóża, gdyż kto by się dotknął góry, będzie ukarany śmiercią.
Wyjścia 19 13 Nie dotknie go ręka, lecz winien być ukamienowany lub przebity strzałą. Człowiek ani bydlę nie może być zachowane przy życiu. Gdy zaś zagrzmi trąba, wtedy niech podejdą pod górę".
Wyjścia 19 14 Wtedy Mojżesz zstąpił z góry i nakazał przygotować się ludowi. I wyprali swoje szaty.
Wyjścia 19 15 Później powiedział ludowi: "Bądźcie gotowi za trzy dni i nie zbliżajcie się do kobiet".
Wyjścia 19 16 Trzeciego dnia rano rozległy się grzmoty z błyskawicami, a gęsty obłok rozpostarł się nad górą i rozległ się głos potężnej trąby, tak że cały lud przebywający w obozie drżał ze strachu.
Wyjścia 19 17 Mojżesz wyprowadził lud z obozu naprzeciw Boga i ustawił u stóp góry.
Wyjścia 19 18 Góra zaś Synaj była cała spowita dymem, gdyż Jahwe zstąpił na nią w ogniu, i uniósł się dym z niej jakby z pieca, i cała góra bardzo się trzęsła.
Wyjścia 19 19 Głos trąby się przeciągał i stawał się coraz donioślejszy. Mojżesz mówił, a Bóg odpowiadał mu wśród grzmotów.
Wyjścia 19 20 Jahwe zstąpił na górę Synaj, na jej szczyt. I wezwał Mojżesza na szczyt góry, a Mojżesz wstąpił.
Wyjścia 19 21 Jahwe rzekł do Mojżesza: "Zstąp na dół i upomnij lud surowo, aby się nie zbliżali do Jahwe, chcąc Go zobaczyć, gdyż wielu z nich przypłaciłoby to życiem.
Wyjścia 19 22 Także kapłani, którzy mogą kiedy indziej zbliżać się do Jahwe, niech się oczyszczą, aby ich Jahwe nie pobił".
Wyjścia 19 23 Wtedy rzekł Mojżesz do Jahwe: "Lud nie będzie śmiał podejść do góry Synaj, gdyż zakazałeś mu tego surowo, mówiąc: "Oznacz granicę około góry i ogłoś ją jako świętą"".
Wyjścia 19 24 Potem Jahwe powiedział do niego: "Idź, zstąp na dół, a potem przyjdź ty i Aaron z tobą. Kapłani i lud nie mogą przejść granicy, aby wstąpić do Jahwe, boby ich ukarał".
Wyjścia 19 25 Mojżesz zszedł na dół do ludu i oznajmił mu to.

Wyjścia 20  1 Wtedy mówił Bóg wszystkie te słowa:
Wyjścia 20  2 "Ja jestem Jahwe, twój Bóg, którym cię wywiódł z ziemi egipskiej, z domu niewoli.
Wyjścia 20  3 Nie będziesz miał cudzych bogów obok Mnie!
Wyjścia 20  4 Nie będziesz czynił żadnej rzeźby ani żadnego obrazu tego, co jest na niebie wysoko, ani tego, co jest na ziemi nisko, ani tego, co jest w wodach pod ziemią!
Wyjścia 20  5 Nie będziesz oddawał im pokłonu i nie będziesz im służył, ponieważ Ja Jahwe, twój Bóg, jestem Bogiem zazdrosnym, który karze występek ojców na synach do trzeciego i czwartego pokolenia względem tych, którzy Mnie nienawidzą.
Wyjścia 20  6 Okazuję zaś łaskę aż do tysiącznego pokolenia tym, którzy Mnie miłują i strzegą moich przykazań.
Wyjścia 20  7 Nie będziesz wzywał imienia Boga twego, Jahwe, do czczych rzeczy, gdyż Jahwe nie pozostawi bezkarnie tego, który wzywa Jego imienia do czczych rzeczy.
Wyjścia 20  8 Pamiętaj o dniu szabatu, aby go uświęcić.
Wyjścia 20  9 Sześć dni będziesz pracować i wykonywać wszystkie twe zajęcia.
Wyjścia 20 10 Dzień zaś siódmy jest szabatem ku czci twego Boga, Jahwe. Nie możesz przeto w dniu tym wykonywać żadnej pracy ani ty sam, ani syn twój, ani twoja córka, ani twój niewolnik, ani twoja niewolnica, ani twoje bydło, ani cudzoziemiec, który mieszka pośród twych bram.
Wyjścia 20 11 Bo w sześciu dniach uczynił Jahwe niebo, ziemię, morze oraz wszystko, co jest w nich, w siódmym zaś dniu odpoczął. Dlatego pobłogosławił Jahwe dzień szabatu i uznał go za święty.
Wyjścia 20 12 Czcij ojca twego i matkę twoją, abyś długo żył na ziemi, którą twój Bóg, Jahwe, da tobie.
Wyjścia 20 13 Nie będziesz zabijał.
Wyjścia 20 14 Nie będziesz cudzołożył.
Wyjścia 20 15 Nie będziesz kradł.
Wyjścia 20 16 Nie będziesz mówił przeciw bliźniemu twemu kłamstwa jako świadek.
Wyjścia 20 17 Nie będziesz pożądał domu bliźniego twego. Nie będziesz pożądał żony bliźniego twego, ani jego niewolnika, ani jego niewolnicy, ani jego wołu, ani jego osła, ani żadnej rzeczy, która należy do bliźniego twego".
Wyjścia 20 18 Wtedy cały lud, słysząc grzmoty i błyskawice oraz głos trąby i widząc górę dymiącą, przeląkł się i drżał, i stał z daleka.
Wyjścia 20 19 I mówili do Mojżesza: "Mów ty z nami, a my będziemy cię słuchać! Ale Bóg niech nie przemawia do nas, abyśmy nie pomarli!"
Wyjścia 20 20 Mojżesz rzekł do ludu: "Nie bójcie się! Bóg przybył po to, aby was doświadczyć i pobudzić do bojaźni przed sobą, żebyście nie grzeszyli".
Wyjścia 20 21 Lud stał ciągle z daleka, a Mojżesz zbliżył się do ciemnego obłoku, w którym był Bóg.
Wyjścia 20 22 Rzekł nadto Jahwe do Mojżesza: "Tak powiesz synom Izraela: Wy sami widzieliście, że z nieba do was przemawiałem.
Wyjścia 20 23 Nie będziecie sporządzać obok Mnie bożków ze srebra ani bożków ze złota nie będziecie sobie czynić.
Wyjścia 20 24 Uczynisz Mi ołtarz z ziemi i będziesz składał na nim twoje całopalenia, twoje ofiary biesiadne z twojej trzody i z bydła na każdym miejscu, gdzie każę ci wspominać moje imię. Przyjdę do ciebie i będę ci błogosławił.
Wyjścia 20 25 A jeśli uczynisz Mi ołtarz z kamieni, to nie buduj go z kamieni ciosowych, bo zbezcześcisz go, gdy przyłożysz do niego swoje dłuto.
Wyjścia 20 26 Nie będziesz wstępował po stopniach do mojego ołtarza, żeby się nie odkryła nagość twoja.

Wyjścia 21  1 Te są prawa, które im przedstawisz.
Wyjścia 21  2 Jeśli kupisz niewolnika — Hebrajczyka, będzie ci służył sześć lat, w siódmym roku zwolnisz go bez wykupu.
Wyjścia 21  3 Jeśli przyszedł sam, odejdzie sam, a jeśli miał żonę, odejdzie z żoną.
Wyjścia 21  4 Lecz jeśli jego pan dał mu żonę, która zrodziła mu synów i córki, żona jak i dzieci będą należeć do pana, a on odejdzie sam.
Wyjścia 21  5 A jeśliby niewolnik oświadczył wyraźnie: "Miłuję mojego pana, moją żonę i moje dzieci i nie chcę odejść wolny 
Wyjścia 21  6 wówczas zaprowadzi go pan przed Boga i zawiedzie do drzwi albo do bramy, i przekłuje mu pan jego ucho szydłem, i będzie niewolnikiem jego na zawsze.
Wyjścia 21  7 Jeśliby ktoś sprzedał swą córkę w niewolę jako niewolnicę, nie odejdzie ona, jak odchodzą inni niewolnicy.
Wyjścia 21  8 A jeśliby nie spodobała się panu, który <przeznaczył ją> dla siebie, niech pozwoli ją wykupić. Ale nie może jej sprzedać obcemu narodowi, gdyż byłoby to zdradą wobec niej.
Wyjścia 21  9 Jeśli zaś przeznaczył ją dla syna, to niech uczyni z nią, jak prawo nakazuje obejść się z córkami.
Wyjścia 21 10 Jeśli zaś weźmie sobie inną, nie może jej odmawiać pożywienia, odzieży i wspólnego mieszkania.
Wyjścia 21 11 Jeśli nie spełni wobec niej tych trzech warunków, wówczas odejdzie ona wolna bez wykupu.
Wyjścia 21 12 Jeśli kto tak uderzy kogoś, że uderzony umrze, winien sam być śmiercią ukarany.
Wyjścia 21 13 Ale jeśli nie czyhał na to, a Bóg to dopuścił, że wpadł mu pod rękę, na taki wypadek wyznaczę ci miejsce, do którego będzie mógł uciekać.
Wyjścia 21 14 Jeśli zaś ktoś posunąłby się do tego, że bliźniego zabił podstępnie, oderwiesz go nawet od mego ołtarza, aby ukarać śmiercią.
Wyjścia 21 15 Kto by uderzył swego ojca albo matkę, winien być ukarany śmiercią.
Wyjścia 21 16 Kto by porwał człowieka i sprzedał go, albo znaleziono go jeszcze w jego ręku, winien być ukarany śmiercią.
Wyjścia 21 17 Kto by złorzeczył ojcu albo matce, winien być ukarany śmiercią.
Wyjścia 21 18 Kto by w kłótni uderzył bliźniego kamieniem albo pięścią, ale nie zabił go, tylko zmusił do pozostania w łóżku,
Wyjścia 21 19 to gdy wstanie i będzie chodził na dworze o lasce, wówczas ten, który go uderzył, będzie wolny i tylko mu wynagrodzi przerwę w pracy, i dołoży starań, żeby go wyleczyć.
Wyjścia 21 20 Kto by pobił kijem swego niewolnika lub niewolnicę, tak iżby zmarli pod jego ręką, winien być surowo ukarany.
Wyjścia 21 21 A jeśliby pozostali przy życiu jeden czy dwa dni, to nie będzie podlegał karze, gdyż są jego własnością.
Wyjścia 21 22 Gdyby mężczyźni bijąc się uderzyli kobietę brzemienną powodując poronienie, ale bez jakiejkolwiek szkody, to [winny] zostanie ukarany grzywną, jaką <na nich> nałoży mąż tej kobiety, i wypłaci ją za pośrednictwem sędziów polubownych.
Wyjścia 21 23 Jeżeli zaś poniesie jakąś szkodę, wówczas odda życie za życie,
Wyjścia 21 24 oko za oko, ząb za ząb, rękę za rękę, nogę za nogę,
Wyjścia 21 25 oparzenie za oparzenie, ranę za ranę, siniec za siniec.
Wyjścia 21 26 Jeśliby ktoś uderzył niewolnika lub niewolnicę w oko i spowodował jego utratę, winien ich obdarzyć wolnością za oko.
Wyjścia 21 27 Również gdyby wybił ząb niewolnikowi swemu lub niewolnicy, winien uczynić ich wolnymi za ząb.
Wyjścia 21 28 Jeśliby wół pobódł mężczyznę lub kobietę tak, iż ponieśliby śmierć, wówczas wół musi być ukamienowany, lecz nie wolno spożyć jego mięsa, właściciel zaś wołu będzie wolny od kary.
Wyjścia 21 29 Gdy jednak wół bódł i dawniej, i zwracano uwagę na to właścicielowi, a on go nie pilnował, i zabiłby mężczyznę lub kobietę, to nie tylko wół winien być ukamienowany, ale też i właściciel jego winien ponieść śmierć.
Wyjścia 21 30 Gdyby zaś nałożono mu zapłatę, to winien za swoje życie dać taki okup, jaki mu nałożą.
Wyjścia 21 31 Jeśliby zaś pobódł chłopca lub dziewczynę, to też winno się postąpić według takiego samego przepisu.
Wyjścia 21 32 Gdyby zaś wół zabódł niewolnika lub niewolnicę, jego właściciel winien wypłacić ich panu trzydzieści syklów srebrnych, wół zaś będzie ukamienowany.
Wyjścia 21 33 Jeśliby ktoś zostawił cysternę odkrytą albo jeśliby ktoś wykopał cysternę, a nie przykrył jej, i wpadł tam wół lub osioł,
Wyjścia 21 34 właściciel cysterny winien dać właścicielowi bydlęcia odszkodowanie w pieniądzach, a zwierzę będzie należało do niego.
Wyjścia 21 35 Gdyby wół jednego właściciela uderzył wołu innego właściciela i zabiłby go, wówczas sprzedadzą żywego wołu i podzielą się zapłatą za niego, podzielą się też zabitym wołem.
Wyjścia 21 36 Lecz gdyby było wiadomo, że wół ten bódł od dawna, a jego właściciel go nie pilnował, wówczas odda wołu za wołu, zabity zaś [wół] będzie należał do niego.
Wyjścia 21 37 Jeśliby ktoś ukradł wołu lub owcę i zabiłby je lub sprzedał, wówczas zwróci pięć wołów za jednego wołu i cztery jagnięta za jedną owcę.

Wyjścia 22  1 Gdyby pochwycił ktoś złodzieja w czasie włamywania się [w nocy] i pobił go tak, iżby umarł, nie będzie winien krwi.
Wyjścia 22  2 Ale gdyby to uczynił po wschodzie słońca, będzie winien krwi. Złodziej poniesie karę. Jeśli nic nie ma, czym by zapłacił, to należy go sprzedać za taką samą sumę, jaką skradł.
Wyjścia 22  3 Jeśli to, co ukradł, znajdzie się u niego żywe, czy to wół, czy osioł, czy owca, odda w podwójnej ilości.
Wyjścia 22  4 Jeśliby ktoś wypasł pole lub winnicę i wypuścił bydło, niszcząc cudze pole, wówczas wynagrodzi tym, co ma najlepszego na swoim polu i w swojej winnicy.
Wyjścia 22  5 Jeśli powstanie ogień i napotka ciernie [ogrodzenia], i spali stertę zboża albo stojące na pniu zboże, albo pole, wówczas ten, co wzniecił pożar, winien wynagrodzić szkody.
Wyjścia 22  6 Jeśliby ktoś dał drugiemu pieniądze lub przedmioty  wartościowe na  przechowanie,  i zostałoby to skradzione w domu tego człowieka, a złodziej zostanie wykryty, winien wypłacić dwukrotne odszkodowanie.
Wyjścia 22  7 Jeśliby nie wykryto złodzieja, to wówczas stawi się właściciel domu przed Bogiem [i przysięgnie], że nie wyciągnął ręki po dobro drugiego.
Wyjścia 22  8 We wszelkiej sprawie poszkodowania dotyczącego wołu, osła, owcy, odzieży, jakiejkolwiek zguby, o której ktoś powie, że to jego własność, sprawa obydwu winna być przedłożona Bogu, a którego Bóg uzna winnym, ten zwróci drugiemu w podwójnej ilości.
Wyjścia 22  9 Jeśliby ktoś powierzył drugiemu pieczę nad osłem, wołem, owcą lub nad jakimkolwiek innym zwierzęciem, a ono padło lub okaleczyło się, lub zostało uprowadzone, a nie ma na to świadka,
Wyjścia 22 10 to sprawę między obiema stronami rozstrzygnie przysięga na Jahwe, że [przechowujący] nie wyciągnął ręki po dobro drugiego, i właściciel przyjmie, co pozostało, a tamten nie będzie płacił odszkodowania.
Wyjścia 22 11 Jeśli zaś to zostało skradzione, zapłaci właścicielowi.
Wyjścia 22 12 Jeśli zostało owo [bydlę] rozszarpane przez jakieś dzikie zwierzę, to przyniesie je jako dowód i nie musi uiszczać odszkodowania za rozszarpane.
Wyjścia 22 13 Gdyby ktoś wynajął od drugiego [zwierzę], a ono się okaleczyło lub padło w nieobecności właściciela, winien uiścić odszkodowanie.
Wyjścia 22 14 Gdy jednak stało się to w obecności właściciela, to nie będzie dawał odszkodowania, zwłaszcza jeśli było wynajęte, bo dał cenę wynajmu.
Wyjścia 22 15 Jeśli ktoś uwiódł dziewicę jeszcze nie zaręczoną i obcował z nią, uiści [rodzinie] opłatę [składaną przy zaślubinach] i weźmie ją za żonę.
Wyjścia 22 16 Jeśliby się ojciec nie zgodził mu jej oddać, wówczas winien zapłacić tyle, ile wynosi opłata składana przy zaślubinach dziewic.
Wyjścia 22 17 Nie pozwolisz żyć takiej, która się oddaje czarom.
Wyjścia 22 18 Ktokolwiek by obcował ze zwierzęciem, winien być ukarany śmiercią.
Wyjścia 22 19 Ktokolwiek by składał ofiary innym bogom poza  samym  Jahwe,  podlega klątwie.
Wyjścia 22 20 Nie będziesz gnębił i nie będziesz uciskał cudzoziemców, bo wy sami byliście cudzoziemcami w ziemi egipskiej.
Wyjścia 22 21 Nie będziesz krzywdził. żadnej wdowy i sieroty.
Wyjścia 22 22 Jeślibyś ich skrzywdził i będą Mi się skarżyli, usłyszę ich skargę,
Wyjścia 22 23 zapali się gniew mój, i wygubię was mieczem i będą żony wasze wdowami, a dzieci wasze sierotami.
Wyjścia 22 24 Jeśli pożyczysz pieniądze ubogiemu z mojego ludu, żyjącemu obok ciebie, to nie będziesz postępował wobec niego jak lichwiarz i nie każesz mu płacić odsetek.
Wyjścia 22 25 Jeśli weźmiesz w zastaw płaszcz twego bliźniego, winieneś mu go oddać przed zachodem słońca,
Wyjścia 22 26 bo jest to jedyna jego szata i jedyne okrycie jego ciała podczas snu. I jeśliby się żalił przede Mną, usłyszę go, bo jestem litościwy.
Wyjścia 22 27 Nie będziesz bluźnił Bogu i nie będziesz złorzeczył temu, który rządzi twoim ludem.
Wyjścia 22 28 Nie będziesz się ociągał z [ofiarą z] obfitości zbiorów i soku wyciskanego w tłoczni. I oddasz Mi twego pierworodnego syna.
Wyjścia 22 29 To samo uczynisz z pierworodnym z bydła i trzody. Przez siedem dni będzie przy matce swojej, a dnia ósmego oddasz je Mnie.
Wyjścia 22 30 Będziecie dla Mnie ludźmi świętymi. Nie będziecie spożywać mięsa zwierzęcia rozszarpanego przez dzikie zwierzęta, ale je rzucicie psom.

Wyjścia 23  1 Nie będziesz rozgłaszał fałszywych wieści i nie dołożysz ręki, ażeby z niesprawiedliwymi ludźmi świadczyć na korzyść bezprawia.
Wyjścia 23  2 Nie łącz się z wielkim tłumem, aby wyrządzić zło. A zeznając w sądzie, nie stawaj po stronie tłumu, aby przechylić wyrok.
Wyjścia 23  3 A także w procesie nie miej względów dla bogatych.
Wyjścia 23  4 Jeśli spotkasz wołu twego wroga albo jego osła błąkającego się, odprowadź je do niego.
Wyjścia 23  5 Jeśli ujrzysz, że osioł twego wroga upadł pod swoim ciężarem, nie ominiesz, ale razem z nim przyjdziesz mu z pomocą.
Wyjścia 23  6 Nie pozwolisz wydać przewrotnego wyroku na ubogiego, który się zwraca do ciebie w swym procesie.
Wyjścia 23  7 Oddalisz sprawę kłamliwą i nie wydasz wyroku śmierci na niewinnego i sprawiedliwego, bo ja nie uniewinnię nieprawego.
Wyjścia 23  8 Nie będziesz przyjmował podarków, ponieważ podarki zaślepiają dobrze widzących i są zgubą spraw słusznych.
Wyjścia 23  9 Nie będziesz uciskał cudzoziemców, gdyż znacie życie cudzoziemców, bo sami byliście cudzoziemcami w Egipcie.
Wyjścia 23 10 Przez sześć lat będziesz obsiewał ziemię i zbierał jej płody,
Wyjścia 23 11 a siódmego pozwolisz jej leżeć odłogiem i nie dokonasz zbioru, aby mogli jeść ubodzy z twego ludu, a resztę zjedzą dzikie zwierzęta. Tak też postąpisz z twoją winnicą i z twoim ogrodem oliwnym.
Wyjścia 23 12 Sześć dni będziesz pracował, a dnia siódmego zaprzestaniesz pracy, aby odpoczął twój wół i osioł i odetchnął syn twojej niewolnicy i cudzoziemiec.
Wyjścia 23 13 Przestrzegajcie wszystkiego, co wam powiedziałem, a imienia bogów obcych nie wymieniajcie, by nikt nie słyszał ich z ust waszych.
Wyjścia 23 14 Trzy uroczyste święta będziesz dla Mnie obchodził w każdym roku.
Wyjścia 23 15 Obchodząc Święto Przaśników będziesz jadł, jak ci to nakazałem, przez siedem dni chleb z niekwaszonej mąki, w oznaczonym dniu miesiąca Abib, gdyż w tym miesiącu wyszedłeś z Egiptu. I nie powinniście pokazywać się przede Mną z próżnymi rękami.
Wyjścia 23 16 I Święto Żniw pierwszych twoich zbiorów z tego, co posiałeś na roli, oraz Święto Zbiorów na końcu roku, gdy zbierzesz z pola twój plon.
Wyjścia 23 17 Trzy razy w roku zjawić się winien każdy twój mężczyzna przed Bogiem swoim, Jahwe.
Wyjścia 23 18 Nie będziesz składał krwi mojej ofiary z chlebem kwaszonym i nie będziesz przechowywał do rana tłuszczu mojej świątecznej ofiary.
Wyjścia 23 19 Przyniesiesz do domu Boga twego, Jahwe, pierwociny z płodów ziemi. I nie będziesz gotował koźlęcia w mleku jego matki.
Wyjścia 23 20 Oto Ja posyłam anioła przed tobą, aby cię strzegł w czasie twojej drogi i doprowadził cię do miejsca, które ci wyznaczyłem.
Wyjścia 23 21 Szanuj go i bądź uważny na jego słowa. Nie sprzeciwiaj się mu w niczym, gdyż nie przebaczy waszych przewinień, bo imię moje jest w nim.
Wyjścia 23 22 Jeśli będziesz wiernie słuchał jego głosu i wykonywał to wszystko, co ci polecam, będę nieprzyjacielem twoich nieprzyjaciół i będę odnosił się wrogo do odnoszących się tak do ciebie.
Wyjścia 23 23 Mój anioł poprzedzi cię i zaprowadzi do Amoryty, Chetyty, Peryzzyty, Kananejczyka, Chiwwity, Jebusyty, i Ja ich wygładzę.
Wyjścia 23 24 Nie będziesz oddawał pokłonu bogom ich i nie będziesz ich czcił. Nie będziesz postępował według ich postępków, lecz zburzysz zupełnie i bezlitośnie połamiesz w kawałki ich stele.
Wyjścia 23 25 Będziecie oddawać cześć Bogu waszemu, Jahwe, gdyż pobłogosławi twój chleb i twoją wodę. Oddalę od ciebie wszelką chorobę.
Wyjścia 23 26 Żadna kobieta w twoim kraju nie będzie miała przedwczesnego porodu i żadna nie będzie bezdzietna. Liczbę dni twojego życia uczynię pełną.
Wyjścia 23 27 Lęk wzbudzę przed tobą oraz wprawię w przerażenie wszelki lud, do którego przyjdziesz. Sprawię, że będą uciekać przed tobą wszyscy twoi nieprzyjaciele.
Wyjścia 23 28 Ja zaś poślę przed tobą szerszenie, które wypędzą Chiwwitę, Kananejczyka i Chetytę sprzed ciebie.
Wyjścia 23 29 Nie wypędzę go sprzed ciebie w jednym roku, aby kraj nie stał się pustkowiem i nie rozmnożył się w nim dziki zwierz na twoją szkodę.
Wyjścia 23 30 Będę ich wypędzał sprzed ciebie stopniowo, aż się rozrośniesz i będziesz mógł objąć kraj w posiadanie.
Wyjścia 23 31 Ustanowię granice twego kraju od Morza Czerwonego do morza filistyńskiego, od pustyni aż do Rzeki. Oddam w ręce wasze mieszkańców tego kraju, a ty ich przepędzisz spośród was.
Wyjścia 23 32 Nie będziesz zawierał przymierza z nimi ani z ich bogami.
Wyjścia 23 33 Nie mogą mieszkać w twoim kraju, gdyż przywiedliby cię do grzechu przeciw mnie. Mógłbyś oddawać cześć ich bogom, co byłoby dla ciebie zgubą".

Wyjścia 24  1 I rzekł [Jahwe] do Mojżesza: "Wstąp do Jahwe, ty, Aaron, Nadab, Abihu i siedemdziesięciu ze starszych Izraela i oddajcie pokłon z daleka.
Wyjścia 24  2 Mojżesz sam zbliży się do Jahwe, lecz oni nie zbliżą się i lud nie wstąpi z nim".
Wyjścia 24  3 Wrócił Mojżesz i obwieścił ludowi wszystkie słowa Jahwe i wszystkie Jego zlecenia. Wtedy cały lud odpowiedział jednogłośnie: "Wszystkie słowa, jakie powiedział Jahwe, wypełnimy".
Wyjścia 24  4 Spisał więc Mojżesz wszystkie słowa Jahwe. Nazajutrz wcześnie rano zbudował ołtarz u stóp góry i postawił dwanaście stel, stosownie do liczby dwunastu pokoleń Izraela.
Wyjścia 24  5 Potem polecił młodzieńcom z synów Izraela złożyć dla Jahwe ofiarę całopalną i ofiarę biesiadną z cielców.
Wyjścia 24  6 Mojżesz zaś wziął połowę krwi i wylał ją do czar, a drugą połową krwi skropił ołtarz.
Wyjścia 24  7 Wtedy wziął Księgę Przymierza i czytał ją głośno ludowi. I oświadczyli: "Wszystko, co powiedział Jahwe, uczynimy i będziemy posłuszni".
Wyjścia 24  8 Mojżesz wziął krew i pokropił nią lud, mówiąc: "Oto krew przymierza, które Jahwe zawarł z wami na podstawie wszystkich tych słów".
Wyjścia 24  9 Wstąpił Mojżesz wraz z Aaronem, Nadabem, Abihu i siedemdziesięciu starszymi Izraela.
Wyjścia 24 10 Ujrzeli Boga Izraela, a pod Jego stopami jakby jakieś dzieło z szafirowych kamieni, świecących jak samo niebo.
Wyjścia 24 11 Na wybranych synów Izraela nie podniósł On swej ręki, mogli przeto patrzeć na Boga. Potem jedli i pili.
Wyjścia 24 12 Jahwe rzekł do Mojżesza: "Wstąp do Mnie na górę i pozostań tam, a dam ci tablice kamienne, Prawo i przykazania, które napisałem, aby ich pouczyć".
Wyjścia 24 13 Wstał więc Mojżesz i Jozue, jego pomocnik, i wstąpił Mojżesz na górę Bożą.
Wyjścia 24 14 Powiedział zaś tak do starszyzny: "Pozostańcie tu, aż wrócimy do was. Oto macie Aarona i Chura. Kto miałby jakąś sprawę do załatwienia, może się zwrócić do nich".
Wyjścia 24 15 Gdy zaś Mojżesz wstąpił na górę, obłok ją zakrył.
Wyjścia 24 16 Chwała Jahwe spoczęła na górze Synaj, i okrywał ją obłok przez sześć dni. W siódmym dniu [Jahwe] przywołał Mojżesza z pośrodka obłoku.
Wyjścia 24 17 A wygląd chwały Jahwe w oczach synów Izraela był jak ogień pożerający na szczycie góry.
Wyjścia 24 18 Mojżesz wszedł w środek obłoku i wstąpił na górę. I pozostał Mojżesz na górze przez czterdzieści dni i przez czterdzieści nocy.

Wyjścia 25  1 Jahwe tak przemówił do Mojżesza:
Wyjścia 25  2 "Powiedz synom Izraela, aby zebrali dla Mnie daninę. Od każdego człowieka, którego skłoni do tego serce, przyjmijcie dla Mnie daninę.
Wyjścia 25  3 Macie zaś przygotować dla Mnie jako daninę: złoto, srebro i brąz,
Wyjścia 25  4 purpurę fioletową i czerwoną, karmazyn, bisior i sierść kozią;
Wyjścia 25  5 baranie skóry barwione na czerwono i skóry z delfinów oraz drzewo akacjowe;
Wyjścia 25  6 oliwę do świecznika, wonności do wyrobu oleju namaszczania i pachnących kadzideł;
Wyjścia 25  7 kamienie onyksowe i inne drogie kamienie dla ozdobienia efodu i pektorału.
Wyjścia 25  8 I uczynią Mi święty przybytek, abym mógł zamieszkać pośród was.
Wyjścia 25  9 Budowę zaś przybytku i robotę wszelkich jego sprzętów wykonacie dokładnie według tego, co ci ukażę.
Wyjścia 25 10 I uczynią arkę z drzewa akacjowego; jej długość będzie wynosiła dwa i pół łokcia; jej wysokość półtora łokcia i jej szerokość półtora łokcia.
Wyjścia 25 11 I pokryjesz ją szczerym złotem wewnątrz i zewnątrz, i uczynisz na niej dokoła złote wieńce.
Wyjścia 25 12 Odlejesz do niej cztery pierścienie ze złota i przymocujesz je do czterech jej krawędzi, dwa pierścienie do jednego jej boku i dwa do drugiego jej boku.
Wyjścia 25 13 Rozkażesz zrobić drążki z drzewa akacjowego i pokryjesz je złotem.
Wyjścia 25 14 I włożysz drążki te do pierścieni po obu bokach arki do jej przenoszenia.
Wyjścia 25 15 Drążki pozostaną w pierścieniach arki i nie będą z nich wyjmowane.
Wyjścia 25 16 I włożysz do arki Świadectwo, które dam tobie.
Wyjścia 25 17 I uczynisz przebłagalnię ze szczerego złota; długość jej wynosić będzie dwa i pół łokcia, szerokość zaś półtora łokcia;
Wyjścia 25 18 dwa też cheruby wykujesz ze złota. Uczynisz zaś je na obu końcach przebłagalni.
Wyjścia 25 19 Jednego cheruba uczynisz na jednym końcu, a drugiego cheruba na drugim końcu przebłagalni. Uczynisz cheruby na końcach górnych.
Wyjścia 25 20 Cheruby będą miały rozpostarte skrzydła ku górze i zakrywać będą swymi skrzydłami przebłagalnię, twarze zaś będą miały zwrócone jeden ku drugiemu. I ku przebłagalni będą zwrócone twarze cherubów.
Wyjścia 25 21 Umieścisz przebłagalnię na wierzchu arki, w arce zaś złożysz Świadectwo, które dam tobie.
Wyjścia 25 22 Tam będę spotykał się z tobą i sponad przebłagalni i spośród cherubów, które są ponad Arką Świadectwa, będę z tobą rozmawiał o wszystkich nakazach, które dam za twoim pośrednictwem synom Izraela.
Wyjścia 25 23 Uczynisz też stół z drzewa akacjowego; jego długość będzie wynosić dwa łokcie, jego szerokość jeden łokieć, a jego wysokość półtora łokcia.
Wyjścia 25 24 Pokryjesz go szczerym złotem i uczynisz dokoła wieniec złoty.
Wyjścia 25 25 I uczynisz wokoło listwę na cztery palce szeroką i zrobisz wieniec złoty dokoła dla tej listwy.
Wyjścia 25 26 Uczynisz następnie cztery pierścienie złote i przyprawisz je do czterech końców, gdzie się znajdują jego nogi.
Wyjścia 25 27 Blisko listwy będą się znajdować cztery pierścienie do włożenia w nie drążków do przenoszenia stołu.
Wyjścia 25 28 A zrobisz te drążki z drzewa akacjowego i pokryjesz je złotem. I będzie się przenosiło stół za ich pomocą.
Wyjścia 25 29 Uczynisz także misy i czasze, dzbanki i patery do składania ofiar płynnych. Uczynisz je ze szczerego złota.
Wyjścia 25 30 Będziesz zawsze kładł na stole przede Mną chleby pokładne.
Wyjścia 25 31 Zrobisz też świecznik ze szczerego złota. Z tej samej bryły wykujesz świecznik wraz z jego podstawą i jego trzonem; jego kielichy, pąki i kwiaty będą z jednej bryły.
Wyjścia 25 32 Sześć ramion będzie wychodzić z jego boków; trzy ramiona świecznika z jednego jego boku i trzy ramiona świecznika z drugiego jego boku.
Wyjścia 25 33 Trzy kielichy kształtu kwiatów migdałowych z pąkami i kwiatami będą na jednym ramieniu, i trzy kielichy z pąkami i kwiatami kształtu kwiatów migdałowych — na drugim ramieniu. Tak będzie na sześciu ramionach wychodzących ze świecznika.
Wyjścia 25 34 Na świeczniku zaś będą cztery kielichy kształtu kwiatów migdałowych z pąkami i kwiatami.
Wyjścia 25 35 A pąk jeden będzie pod dwoma wychodzącymi z niego ramionami z jednej bryły i pąk jeden pod dwoma [następnymi] ramionami świecznika z jednej bryły. Tak [niech będzie] pod sześcioma ramionami wychodzącymi ze świecznika.
Wyjścia 25 36 Pąki te i ramiona będą wychodzić z samego świecznika i będą [wykonane] z jednej bryły szczerego złota.
Wyjścia 25 37 I uczynisz siedem lamp, i ustawisz te lampy w ten sposób, ażeby oświecały tę stronę, która jest przed nimi.
Wyjścia 25 38 Szczypce też i naczynia do knotów uczynisz ze szczerego złota.
Wyjścia 25 39 Z talentu szczerego złota należy wykonać świecznik i wszystkie przybory należące do niego.
Wyjścia 25 40 Uważaj zaś pilnie, aby go wykonać według wzoru, jaki zobaczyłeś na górze.

Wyjścia 26  1 Uczynisz przybytek z dziesięciu tkanin: uczynisz go z kręconego bisioru, z fioletowej i czerwonej purpury, z karmazynu, z cherubami wykonanymi przez biegłego tkacza.
Wyjścia 26  2 Długość poszczególnej tkaniny winna wynosić dwadzieścia osiem łokci, a szerokość poszczególnej tkaniny cztery łokcie; wszystkie zaś tkaniny winny mieć jednakowe wymiary.
Wyjścia 26  3 Pięć tkanin będzie powiązanych ze sobą — jedna z drugą, podobnie drugie pięć tkanin będzie powiązanych ze sobą jedna z drugą.
Wyjścia 26  4 I przyszyjesz wstążki z fioletowej purpury na brzegach jednej tkaniny, gdzie winna być spięta, i tak też uczynisz na brzegach ostatniej tkaniny, gdzie winna być spięta.
Wyjścia 26  5 Pięćdziesiąt zaś wstążek przyszyjesz do jednej tkaniny i pięćdziesiąt wstążek przyszyjesz do drugiej tkaniny w miejscu, w którym mają być spięte, tak żeby wstążki były przyszyte naprzeciw siebie.
Wyjścia 26  6 Ponadto przyszyjesz pięćdziesiąt złotych kółek i zwiążesz tkaniny przy pomocy tych kółek, i przybytek będzie stanowił jedną całość.
Wyjścia 26  7 Następnie uczynisz nakrycie przybytku: z koziej sierści, a uczynisz je z jedenastu [mniejszych] nakryć.
Wyjścia 26  8 Długość jednego nakrycia będzie wynosiła trzydzieści łokci, a szerokość jednego nakrycia cztery łokcie, i wszystkie jedenaście nakryć będą miały jednakowe wymiary.
Wyjścia 26  9 Powiążesz ze sobą pięć nakryć osobno, a [pozostałe] sześć osobno. Jednakże szóste nakrycie, które ma wisieć u wejścia do przybytku, złożysz we dwoje.
Wyjścia 26 10 I przyszyjesz pięćdziesiąt wstążek na brzegach jednego nakrycia w miejscu, w którym mają być spięte, i pięćdziesiąt wstążek na brzegach drugiego nakrycia w miejscu, w którym mają być spięte.
Wyjścia 26 11 Ponadto przyszyjesz pięćdziesiąt kółek z brązu i nałożysz kółka na wstążki, i w ten sposób zwiążesz nakrycia przybytku ze sobą, że utworzą jedną całość.
Wyjścia 26 12 Jedno przykrycie zaś, które zbywa przy namiocie, to jest jego połowa, będzie zwisać na tylnej stronie przybytku.
Wyjścia 26 13 Z tego zaś, co zbywa z długości przykryć, będzie zwisać jeden łokieć po obu stronach przybytku i tak będzie mu służyło za przykrycie.
Wyjścia 26 14 Oprócz tego uczynisz nakrycie na namiot ze skór baranich, barwionych na czerwono, i w końcu nakrycie na wierzch ze skór delfinów.
Wyjścia 26 15 Przygotujesz też deski na przybytek z drzewa akacjowego i ustawisz je pionowo.
Wyjścia 26 16 Wysokość desek wynosić będzie dziesięć łokci, a szerokość jednej deski półtora łokcia.
Wyjścia 26 17 Każda deska będzie miała dwa czopy osadzone jeden naprzeciw drugiego; tak zrobisz przy wszystkich deskach przybytku.
Wyjścia 26 18 I przygotujesz deski na przybytek: dwadzieścia desek na ścianę południową — po stronie prawej.
Wyjścia 26 19 I czterdzieści podstaw srebrnych sporządzisz, pod każdą deskę dwie podstawy na oba jej czopy.
Wyjścia 26 20 I po drugiej stronie przybytku, na ścianę północną, [uczynisz] dwadzieścia desek.
Wyjścia 26 21 A do nich czterdzieści podstaw srebrnych; po dwie podstawy na każdą deskę.
Wyjścia 26 22 A dla tylnej części przybytku sporządzisz sześć desek.
Wyjścia 26 23 Przy narożnikach tylnej  ściany  przybytku  postawisz  dwie  deski.
Wyjścia 26 24 Deski będą przystawały szczelnie do siebie u dołu, a u góry równie szczelnie będą połączone za pomocą jednego pierścienia, i tak będzie także z deskami przy obu innych narożnikach.
Wyjścia 26 25 I tak będzie osiem desek, a podstaw srebrnych szesnaście, dwie podstawy pod każdą deskę.
Wyjścia 26 26 I zrobisz poprzeczki do powiązania desek z drzewa akacjowego, pięć dla desek jednej strony przybytku
Wyjścia 26 27 i pięć poprzeczek dla desek drugiej strony przybytku, pięć też poprzeczek  na  tylną,   zachodnią  ścianę  przybytku.
Wyjścia 26 28 Poprzeczka umieszczona w pośrodku desek przechodzić będzie od końca do końca.
Wyjścia 26 29 Deski pokryjesz złotem, a pierścienie dla osadzania drewnianych wiązań zrobisz ze złota i pokryjesz poprzeczki złotem.
Wyjścia 26 30 Potem postawisz przybytek według wzoru, który ci ukazałem na górze.
Wyjścia 26 31 Zrobisz też zasłonę z fioletowej i czerwonej purpury, z karmazynu i z kręconego bisioru, z cherubami wyhaftowanymi przez biegłego tkacza.
Wyjścia 26 32 I zawiesisz ją na czterech słupach z drzewa akacjowego, pokrytych złotem. Haczyki do zasłony będą ze złota, a cztery podstawy ze srebra.
Wyjścia 26 33 Powiesisz zaś zasłonę na kółkach i umieścisz wewnątrz poza zasłoną Arkę Świadectwa, i będzie oddzielała zasłona [Miejsce] Święte od Najświętszego.
Wyjścia 26 34 I położysz przebłagalnię na Arce Świadectwa w Miejscu Najświętszym.
Wyjścia 26 35 Umieścisz przed zasłoną stół i naprzeciw stołu na południowej stronie przybytku świecznik, stół zaś umieścisz na stronie północnej.
Wyjścia 26 36 Każesz też sporządzić zasłonę przy wejściu do przybytku z fioletowej i czerwonej purpury, z karmazynu i kręconego bisioru, wielobarwnie wyszywaną.
Wyjścia 26 37 I zawiesisz też przy wejściu do przybytku zasłonę na pięciu słupach z drzewa akacjowego i pokryjesz je złotem, i będą haczyki do niej ze złota. I odlejesz do nich pięć podstaw z brązu.

Wyjścia 27  1 I zbudujesz ołtarz z drzewa akacjowego, mający pięć łokci długości i pięć łokci szerokości. Ołtarz będzie więc kwadratowy, a wysoki na trzy łokcie.
Wyjścia 27  2 I uczynisz rogi w czterech narożnikach ołtarza, a będą wystawały z niego wzwyż, i pokryjesz go brązem.
Wyjścia 27  3 I zrobisz popielnice do zsypywania zatłuszczonego popiołu oraz łopatki, kropielnice, widełki i kadzielnice. Wszystkie te przybory wykonasz z brązu.
Wyjścia 27  4 Z brązu też wykonasz kratę do ołtarza w formie siatki, a nad tą siatką na czterech rogach zrobisz cztery pierścienie.
Wyjścia 27  5 Umocujesz je u dołu pod obramowaniem, tak żeby siatka sięgała do połowy ołtarza.
Wyjścia 27  6 I zrobisz drążki do ołtarza z drzewa akacjowego i pokryjesz je brązem.
Wyjścia 27  7 A będzie się wkładało drążki te do pierścieni i będą one po obu bokach ołtarza w czasie przenoszenia go.
Wyjścia 27  8 Uczynisz go z desek tak, aby był wydrążony wewnątrz, według wzoru, jaki ci ukazałem na górze.
Wyjścia 27  9 Następnie zbudujesz dziedziniec przybytku; po stronie południowej zasłony dziedzińca z kręconego bisioru będą sto łokci długie,
Wyjścia 27 10 a do tego dwadzieścia słupów i dwadzieścia podstaw z brązu oraz haczyki i klamry ze srebra.
Wyjścia 27 11 Tak samo po stronie północnej zasłony będą sto łokci — długie, a ponadto dwadzieścia słupów, dwadzieścia podstaw z brązu oraz haczyki i klamry ze srebra.
Wyjścia 27 12 Na szerokości dziedzińca po stronie zachodniej zasłona będzie miała pięćdziesiąt łokci, a do tego dziesięć słupów i dziesięć podstaw.
Wyjścia 27 13 Na szerokości dziedzińca po stronie wschodniej będzie miała również pięćdziesiąt łokci.
Wyjścia 27 14 Zasłony na jedną boczną ścianę będą wynosić piętnaście łokci, a do tego trzy słupy i trzy podstawy.
Wyjścia 27 15 Zasłony zaś na drugą ścianę boczną będą wynosić piętnaście łokci, a do tego trzy słupy i trzy podstawy.
Wyjścia 27 16 Przy wejściu na dziedziniec dasz zasłonę na dwadzieścia łokci z fioletowej i czerwonej purpury, karmazynu, z bisioru wielobarwnie wyszywaną, a do tego cztery słupy i cztery podstawy.
Wyjścia 27 17 Wszystkie słupy dokoła dziedzińca winny być zaopatrzone w srebrne klamry; haczyki zaś będą ze srebra, a podstawy z brązu.
Wyjścia 27 18 Długość dziedzińca będzie wynosiła sto łokci, szerokość pięćdziesiąt łokci, a wysokość pięć łokci [z zasłonami] z kręconego bisioru i z podstawami z brązu.
Wyjścia 27 19 Wszystkie naczynia przybytku do jakiegokolwiek użycia, wszystkie jego paliki i wszystkie paliki dziedzińca będą z brązu.
Wyjścia 27 20 Ty rozkażesz synom Izraela, aby przynieśli do świecznika oliwę czystą, wyciśniętą z oliwek, dla ciągłego podtrzymywania światła w lampie
Wyjścia 27 21 w Namiocie Spotkania na zewnątrz zasłony, która jest przed Świadectwem. Aaron zaś wraz z synami swymi będzie ją przygotowywać, aby płonęła przed Jahwe od wieczora do rana. Takie jest prawo wieczne przez wszystkie pokolenia dla synów Izraela.

Wyjścia 28  1 Ty zaś rozkaż bratu twemu Aaronowi i jego synom, wybranym spośród synów Izraela, zbliżyć się do ciebie, aby Mi służyli jako kapłani: Aaron i Nadab, Abihu, Eleazar i Itamar, synowie Aarona.
Wyjścia 28  2 I sprawisz szaty święte Aaronowi, bratu twemu, na cześć i ku ozdobie.
Wyjścia 28  3 Pomów ze wszystkimi wybitnymi rękodzielnikami, których wyposażyłem w zmysł piękna, aby sporządzili szaty dla Aarona, by wyświęcony służył Mi w nich jako kapłan.
Wyjścia 28  4 Oto szaty, jakie winni sporządzić: pektorał, efod, suknia wierzchnia, tunika wyszywana, tiara i pas. Te szaty sporządzisz dla twego brata, Aarona, i dla jego synów, aby Mi służyli jako kapłani.
Wyjścia 28  5 A użyją na to złotych nici, fioletowej i czerwonej purpury i karmazynu oraz kręconego bisioru.
Wyjścia 28  6 Wykonają efod ze złotych nici i fioletowej i czerwonej purpury, karmazynu oraz kręconego bisioru, jako dzieło biegłych tkaczy.
Wyjścia 28  7 Będzie miał dwa naramienniki spięte ze sobą, a będą połączone na obu górnych końcach.
Wyjścia 28  8 A przepaska efodu, która się na nim winna znajdować, ma być wykonana tak samo ze złotych nici, z fioletowej i czerwonej purpury, z karmazynu i kręconego bisioru.
Wyjścia 28  9 Weźmiesz dwa kamienie onyksowe i wyryjesz na nich imiona synów Izraela.
Wyjścia 28 10 Sześć imion na jednym kamieniu, a sześć imion pozostałych na kamieniu drugim, według porządku ich urodzenia.
Wyjścia 28 11 Jak rytownik wykuwa pieczęcie, tak wykuj i ty na obu kamieniach imiona synów Izraela i osadź je w złote oprawy.
Wyjścia 28 12 Dwa te kamienie umieścisz na obu naramiennikach efodu jako kamienie pamięci o synach Izraela. I będzie nosił Aaron ich imiona na obu ramionach dla pamięci przed Jahwe.
Wyjścia 28 13 Umieścisz je w złotych obszyciach.
Wyjścia 28 14 Dwa też łańcuszki z czystego złota przygotujesz, jako kręcone sznurki, a wykonane sznurki osadzisz w obszyciach.
Wyjścia 28 15 Uczynisz też pektorał dla zasięgania wyroczni; a wykonają go biegli tkacze w ten sam sposób jak efod: ze złotych nici, z fioletowej i czerwonej purpury, z karmazynu i z kręconego bisioru.
Wyjścia 28 16 Będzie kwadratowy i we dwoje złożony, a długość jego i szerokość będzie wynosiła jedną piędź.
Wyjścia 28 17 Umieścisz na nim cztery rzędy drogich kamieni; w pierwszym rzędzie rubin, topaz i szmaragd,
Wyjścia 28 18 w drugim rzędzie granat, szafir i beryl,
Wyjścia 28 19 w trzecim rzędzie opal, agat i ametyst,
Wyjścia 28 20 a wreszcie w czwartym rzędzie chryzolit, onyks i jaspis. Będą osadzone w oprawie ze złota w odpowiednich rzędach.
Wyjścia 28 21 Kamienie te otrzymają imiona synów Izraela: będzie ich dwanaście według ich imion; będą ryte na wzór pieczęci, każdy z własnym imieniem, według dwunastu pokoleń.
Wyjścia 28 22 Uczynisz do pektorału łańcuszki skręcone na kształt sznurka ze szczerego złota.
Wyjścia 28 23 Uczynisz też do pektorału dwa złote pierścienie i przyprawisz oba te pierścienie na obu [górnych] końcach pektorału.
Wyjścia 28 24 Dwa złote sznury przewleczesz przez oba pierścienie na obu [górnych] końcach pektorału.
Wyjścia 28 25 Oba zaś drugie końce obydwu sznurów przyszyjesz do obu opraw i przywiążesz do przedniego naramiennika efodu.
Wyjścia 28 26 Potem wykonasz jeszcze dwa inne pierścienie i przyszyjesz je na dwóch [dolnych] końcach pektorału u jego brzegu po stronie wewnętrznej, zwróconej do efodu.
Wyjścia 28 27 W końcu wykonasz jeszcze dwa inne złote pierścienie i przyszyjesz je do obu naramienników efodu po zewnętrznej stronie u dołu, w miejscu spięcia efodu z przepaską.
Wyjścia 28 28 Potem zwiąże się pierścienie pektorału z pierścieniami efodu sznurem z fioletowej purpury, tak żeby pektorał leżał na przepasce efodu i nie mógł się przesunąć ze swego miejsca na efodzie.
Wyjścia 28 29 W ten sposób Aaron będzie nosił imiona synów Izraela, wypisane na pektorale dla zasięgania wyroczni, na swym sercu, gdy będzie wchodził do Miejsca Świętego, aby pamiętał ustawicznie przed Jahwe.
Wyjścia 28 30 Do pektorału dla zasięgania wyroczni włożysz urim i tummim, aby były na sercu Aarona, gdy będzie wchodził przed oblicze Jahwe. I tak będzie nosił Aaron zawsze na sercu swoim [efod] do zasięgania wyroczni dla synów Izraela przed obliczem Jahwe.
Wyjścia 28 31 Zrobisz suknię pod efod, całą z fioletowej purpury.
Wyjścia 28 32 I będzie miała w środku otwór na głowę i obszywkę dokoła otworu, wykonaną przez tkacza, jak przy otworze pancerza, aby się nie rozdarła.
Wyjścia 28 33 Na dolnych jej krajach dokoła przyszyjesz jabłka granatu z fioletowej i czerwonej purpury oraz z karmazynu, i dzwonki złote pomiędzy nimi dokoła.
Wyjścia 28 34 Dzwonek złoty i jabłko granatu będą następowały na przemian dokoła na dolnych krajach sukni.
Wyjścia 28 35 I będzie miał ją na sobie Aaron podczas pełnienia służby, aby słyszano dźwięk, gdy będzie wchodził do Miejsca Świętego przed oblicze Jahwe i gdy będzie wychodził — aby nie umarł.
Wyjścia 28 36 I zrobisz też diadem ze szczerego złota i wyryjesz na nim, jak się ryje na pieczęci: "Poświęcony dla Jahwe".
Wyjścia 28 37 I zwiążesz go sznurem z fioletowej purpury, tak żeby był na tiarze i żeby na przedniej stronie tiary był umieszczony.
Wyjścia 28 38 I będzie na czole Aarona, ponieważ poniesie Aaron uchybienia popełnione przy ofiarach, które będą składać synowie Izraela przy wszystkich świętych darach. A będzie na jego czole ciągle dla zjednania mu łaski w oczach Jahwe.
Wyjścia 28 39 I utkasz suknię z bisioru, i zrobisz tiarę z bisioru i pas, który będzie tkaniną wielobarwnie wyszywaną.
Wyjścia 28 40 Także dla synów Aarona zrobisz tunikę i uczynisz im pasy oraz mitry na cześć i ku ozdobie.
Wyjścia 28 41 I ubierzesz w nie twego brata Aarona i synów jego razem z nim, namaścisz ich, wprowadzisz ich w urzędowanie i poświęcisz ich, aby mi służyli jako kapłani.
Wyjścia 28 42 I uczynisz im spodnie lniane, aby okryli nimi nagość ciała, od bioder aż do goleni.
Wyjścia 28 43 I będą je nosić Aaron i jego synowie, ile razy będą wchodzić do Namiotu Spotkania lub będą zbliżać się do ołtarza dla spełnienia służby w Miejscu Świętym, aby nie ściągnęli na siebie grzechu i nie pomarli. To jest rozporządzenie na wieki dla niego i dla potomków jego po nim.

Wyjścia 29  1 W ten zaś sposób postąpisz, gdy będziesz wyświęcał ich na kapłanów: weźmiesz młodego cielca i dwa barany bez skazy,
Wyjścia 29  2 i chleby niekwaszone i placki niekwaszone, zaprawione oliwą, i placuszki niekwaszone pomazane oliwą. Upieczesz je z najczystszej mąki pszennej.
Wyjścia 29  3 A włożywszy je w ten sam kosz, w koszu złożysz je na ofiarę jednocześnie z młodym cielcem i dwoma baranami.
Wyjścia 29  4 Aaronowi zaś i synom jego rozkażesz zbliżyć się do wejścia do Namiotu Spotkania i obmyjesz ich wodą.
Wyjścia 29  5 Potem weźmiesz szaty i ubierzesz Aarona w tunikę, w suknię, w efod, w pektorał, i przymocujesz go przepaską efodu.
Wyjścia 29  6 A włożywszy mu tiarę na głowę, umieścisz święty diadem na tiarze.
Wyjścia 29  7 Następnie weźmiesz olej do namaszczenia i wylejesz go na jego głowę, i namaścisz go.
Wyjścia 29  8 Synom też jego każesz się przybliżyć i ubierzesz ich w tuniki
Wyjścia 29  9 oraz przepaszesz ich pasem, i okryjesz głowy ich mitrami, i będzie należało do nich kapłaństwo na mocy nieodwołalnego prawa. I wprowadzisz w urzędowanie Aarona i jego synów.
Wyjścia 29 10 Potem przyprowadzisz młodego cielca przed Namiot Spotkania, i położy Aaron i jego synowie ręce na głowie cielca.
Wyjścia 29 11 I zabijesz go przed Jahwe przy wejściu do Namiotu Spotkania.
Wyjścia 29 12 Wziąwszy zaś nieco krwi tego cielca, namaścisz palcem wskazującym rogi ołtarza, a resztę krwi wylejesz u podstawy ołtarza.
Wyjścia 29 13 A pozbierawszy tłuszcz, który pokrywa wnętrzności, i płat tłuszczu, który jest na wątrobie, i obie nerki, i tłuszcz, który jest na nich, spalisz to na ołtarzu.
Wyjścia 29 14 Lecz mięso cielca i jego skórę, i mierzwę spalisz w ogniu poza obozem. Jest to ofiara za grzech.
Wyjścia 29 15 Weźmiesz następnie pierwszego barana, i położą Aaron i synowie jego ręce na głowie tego barana.
Wyjścia 29 16 I zabijesz potem tego barana, a wziąwszy nieco jego krwi pokropisz ołtarz dokoła.
Wyjścia 29 17 I podzielisz barana na części, i obmywszy wnętrzności jego i nogi położysz je na innych jego częściach i na głowie.
Wyjścia 29 18 I spalisz całego tego barana na ołtarzu. Jest to ofiara całopalenia dla Jahwe, miła woń, ofiara spalana dla Jahwe.
Wyjścia 29 19 A potem weźmiesz drugiego barana, Aaron zaś i jego synowie włożą ręce na jego głowę.
Wyjścia 29 20 I zabijesz barana, a wziąwszy nieco jego krwi namaścisz nią wierzch prawego ucha Aarona i wierzch prawego ucha jego synów i duże palce ich prawej ręki i nogi, i pokropisz krwią ołtarz dokoła.
Wyjścia 29 21 I weźmiesz nieco krwi, która jest na ołtarzu, i oleju do namaszczania, i pokropisz Aarona i jego szaty, i jego synów i ich szaty, aby był poświęcony razem ze swymi szatami, a z nim także jego synowie i szaty jego synów.
Wyjścia 29 22 I weźmiesz z barana tłuszcz i ogon, i tłuszcz pokrywający wnętrzności, i płat tłuszczu, który jest na wątrobie, i obie nerki, i tłuszcz, który jest na nich, i prawe udo, bo to jest baran [ofiary] wyświęcenia.
Wyjścia 29 23 [Weźmiesz] też bochen chleba i placek [przyrządzony] na oliwie i cienki placuszek z kosza przaśników, które są przed Jahwe.
Wyjścia 29 24 Wszystko to położysz na dłonie Aarona i na dłonie jego synów, i wykonasz obrzęd kołysania przed Jahwe.
Wyjścia 29 25 Weźmiesz to potem z ich rąk i spalisz na ołtarzu nad całopaleniem jako miłą woń przed Jahwe. Jest to ofiara spalana dla Jahwe.
Wyjścia 29 26 I weźmiesz mostek z piersi barana ofiarowanego na wyświęcenie Aarona, i wykonasz nim obrzęd kołysania, i przypadnie on tobie w udziale.
Wyjścia 29 27 I oddzielisz jako rzecz świętą mostek kołysany i łopatkę podnoszoną, i to, co było kołysane, i co było podnoszone z barana, jako ofiary wyświęcenia, oraz co się należy Aaronowi i co się należy jego synom.
Wyjścia 29 28 Ma to przypaść w udziale Aaronowi i jego synom po wieczne czasy jako należność od synów Izraela. Jest to bowiem ofiara podniesienia, a ofiara podniesienia należy się im od synów Izraela z ofiar biesiadnych, jako unoszona z nich dla Jahwe.
Wyjścia 29 29 A szaty święte Aarona będą oddane po nim jego synom, i będą w nie ubrani, gdy będą namaszczeni i wyświęceni.
Wyjścia 29 30 Przez siedem dni będzie je wdziewał ten z jego synów, który zostanie po nim kapłanem i będzie wchodził do Namiotu Spotkania, aby pełnić służbę w świętym przybytku.
Wyjścia 29 31 Weźmiesz też barana [z ofiary] wyświęcenia i ugotujesz jego mięso w miejscu poświęconym.
Wyjścia 29 32 I będzie spożywał Aaron i jego synowie mięso barana i chleb, który jest w koszu przy wejściu do Namiotu Spotkania.
Wyjścia 29 33 I będą jeść to, co było przebłaganiem za nich, aby ich wyświęcić i oddzielić jako świętych. Nikt zaś z obcych nie będzie tego jadł, gdyż jest to rzecz święta.
Wyjścia 29 34 A jeśli pozostało coś z mięsa [ofiary] wyświęcenia lub z chleba do rana, wówczas należy to spalić w ogniu i nie można tęgo jeść, bo jest to rzecz święta.
Wyjścia 29 35 I postąpisz z Aaronem i z synami jego zupełnie tak, jak ci poleciłem: przez siedem dni będzie trwało wyświęcenie.
Wyjścia 29 36 I cielca na ofiarę za grzech złożysz każdego dnia na przebłaganie i oczyścisz ołtarz przez tę ofiarę za grzech, i namaścisz go, aby go uświęcić.
Wyjścia 29 37 Przez siedem dni będziesz czynił przebłaganie nad ołtarzem i będziesz go poświęcał, a stanie się bardzo święty, i cokolwiek dotknie się ołtarza, będzie również święte.
Wyjścia 29 38 A oto z czego będziesz składał ofiarę: dwa roczne baranki codziennie i ustawicznie.
Wyjścia 29 39 Jednego baranka ofiarujesz rano, a drugiego baranka ofiarujesz o zmierzchu.
Wyjścia 29 40 Do pierwszego baranka dodasz dziesiątą część efy najczystszej mąki, zaprawionej czwartą częścią hinu wyciśniętej oliwy, a jako ofiarę płynną złożysz wino w ilości czwartej części hinu.
Wyjścia 29 41 A drugiego baranka ofiarujesz o zmierzchu z taką samą ofiarą z pokarmów i taką samą ofiarą z płynów jak rano, jako miłą woń na ofiarę spalaną dla Jahwe.
Wyjścia 29 42 To będzie ustawiczna ofiara całopalenia składana z pokolenia w pokolenie u wejścia do Namiotu Spotkania przed Jahwe, gdzie będę się spotykał z tobą, aby rozmawiać.
Wyjścia 29 43 Tam będę się spotykał z synami Izraela, i to miejsce będzie uświęcone przez moją chwałę.
Wyjścia 29 44 I poświęcę Namiot Spotkania i ołtarz; Aarona i jego synów poświęcę, aby mi służyli jako kapłani.
Wyjścia 29 45 I będę mieszkał pośród synów Izraela i będę im Bogiem.
Wyjścia 29 46 I poznają, że Ja, Jahwe, jestem Bogiem, który wyprowadziłem was z ziemi egipskiej i mieszkałem pośród was, Ja, wasz Bóg, Jahwe.

Wyjścia 30  1 Potem wystawisz ołtarz z drzewa akacjowego dla spalania kadzidła.
Wyjścia 30  2 Jego długość będzie wynosiła jeden łokieć, i jeden łokieć jego szerokość. Będzie kwadratowy, a wysokości będzie miał dwa łokcie, i będą wychodziły z niego rogi.
Wyjścia 30  3 I przykryjesz go szczerym złotem, jego wierzch i jego boki dokoła, i jego rogi; uczynisz na nim złoty wieniec dokoła.
Wyjścia 30  4 Poniżej zaś wieńca na dwóch bokach uczynisz dwa pierścienie na drążki, którymi będzie się go przenosić.
Wyjścia 30  5 A drążki te zrobisz z drzewa akacjowego i pokryjesz je złotem.
Wyjścia 30  6 Postawisz go zaś przed zasłoną, która wisi przed Arką Świadectwa, przed przebłagalnią, która jest nad Świadectwem, gdzie będę spotykał się z tobą.
Wyjścia 30  7 Każdego zaś ranka będzie spalał Aaron na nim wonne kadzidło, gdy będzie przysposabiał lampy do świecenia.
Wyjścia 30  8 A gdy Aaron zapali o zmierzchu lampy, zapali również kadzidło, które będzie spalane ustawicznie przed Jahwe poprzez wszystkie wasze pokolenia.
Wyjścia 30  9 Nie możecie na nim ofiarować kadzidła świeckiego ani też składać całopalenia, ani ofiary mącznej. Nie możecie też na nim wylewać żadnej ofiary z płynów.
Wyjścia 30 10 Na jego rogach winien Aaron raz w roku dokonać obrzędu przebłagalnego krwią ofiary, która za grzech będzie złożona. Winien on też raz w roku dokonać na nim obrzędu przebłagalnego za wasze pokolenia. Będzie on bardzo święty dla Jahwe".
Wyjścia 30 11 I tak powiedział Jahwe do Mojżesza:
Wyjścia 30 12 "Gdy będziesz liczyć synów Izraela, by dokonać spisu, każdy przy spisie złoży za życie swe okup dla Jahwe, aby nie spadło na nich nieszczęście.
Wyjścia 30 13 To zaś winni dać podlegli spisowi: pół sykla według wagi przybytku, czyli dwadzieścia ger za jeden sykl; pół sykla na ofiarę dla Jahwe.
Wyjścia 30 14 Każdy podległy spisowi z synów Izraela, mający dwadzieścia i więcej lat, złoży tę ofiarę dla Jahwe.
Wyjścia 30 15 Bogaty nie będzie zwiększał, a ubogi nie będzie zmniejszał wagi pół sykla, aby złożyć ofiarę dla Jahwe na przebłaganie za swe życie.
Wyjścia 30 16 A wziąwszy te pieniądze jako przebłaganie od synów Izraela, obrócisz je na służbę w Namiocie Spotkania, i będą one na pamiątkę synom Izraela przed Jahwe jako ofiara zadośćuczynienia za ich życie".
Wyjścia 30 17 Tak też powiedział Jahwe do Mojżesza:
Wyjścia 30 18 "Uczynisz kadź z brązu z podstawą również z brązu do obmyć, i umieścisz ją między przybytkiem a ołtarzem, i nalejesz do niej wody.
Wyjścia 30 19 Aaron i jego synowie będą w niej obmywać ręce i nogi.
Wyjścia 30 20 Zanim wejdą do Namiotu Spotkania, muszą się obmyć w wodzie, aby nie pomarli. Tak samo gdy się będą zbliżać do ołtarza, aby pełnić służbę i aby składać ofiarę spalaną dla Jahwe,
Wyjścia 30 21 muszą obmyć ręce i nogi, aby nie pomarli. I będzie to prawo zawsze obowiązywać Aarona i jego potomstwo po wszystkie czasy".
Wyjścia 30 22 I tak powiedział Jahwe do Mojżesza:
Wyjścia 30 23 "Weź sobie najlepsze wonności: pięćset syklów obficie płynącej mirry, połowę tego, to jest dwieście pięćdziesiąt syklów, wonnego cynamonu i tyleż, to jest dwieście pięćdziesiąt syklów, wonnej trzciny,
Wyjścia 30 24 wreszcie pięćset syklów kasji, według wagi przybytku, oraz jeden hin oliwy z oliwek.
Wyjścia 30 25 I uczynisz z tego święty olej do namaszczania. Będzie to wonna maść, zrobiona tak, jak robi sporządzający wonności. Będzie to święty olej do namaszczania.
Wyjścia 30 26 I namaścisz nim Namiot Spotkania i Arkę Świadectwa,
Wyjścia 30 27 i stół oraz wszystkie jego naczynia, a także świecznik z wszystkimi przyrządami należącymi do niego, ołtarz kadzenia
Wyjścia 30 28 i ołtarz całopalenia z tym wszystkim, co do niego należy, kadź i jej podstawę,
Wyjścia 30 29 aby się stały bardzo święte; i stanie się święty każdy, ktokolwiek się ich dotknie.
Wyjścia 30 30 Namaścisz też Aarona i jego synów i poświęcisz ich, aby Mi służyli jako kapłani.
Wyjścia 30 31 Do synów Izraela powiesz tak: "To jest święty olej namaszczenia dla was i dla waszych pokoleń.
Wyjścia 30 32 Nie wolno go wylewać na ciało żadnego człowieka i nie wolno go sporządzać w takim połączeniu, gdyż jest święty i święty będzie dla was".
Wyjścia 30 33 Ktokolwiek zaś sporządziłby go w takim połączeniu i wylewałby go na niekapłana, winien być wykluczony ze swego ludu".
Wyjścia 30 34 I znów powiedział Jahwe do Mojżesza: "Weź sobie wonności: żywicę pachnącą, muszelki i galbanum pachnące, i czyste kadzidło, niech będą w równej ilości.
Wyjścia 30 35 Mieszając je uczynisz z tego kadzidło wonne, zrobione tak, jak się robi wonności posolone, czyste, święte.
Wyjścia 30 36 Zetrzesz na proszek jego części i położysz przed Świadectwem w Namiocie Spotkania, gdzie Ja będę spotykał się z tobą, i będzie to dla was rzecz bardzo święta.
Wyjścia 30 37 Kadzidła w ten sposób przygotowanego nie będziecie robić dla siebie, gdyż poświęcone jest ono dla Jahwe.
Wyjścia 30 38 Ktokolwiek by zrobił podobne, aby się rozkoszować jego wonią, będzie wykluczony ze swego ludu".

Wyjścia 31  1 I rzekł Jahwe do Mojżesza:
Wyjścia 31  2 "Oto wybrałem Besaleela, syna Uriego, syna Chura z pokolenia Judy.
Wyjścia 31  3 I napełniłem go duchem Bożym, mądrością i rozumem, i umiejętnością wykonywania wszelkiego rodzaju prac,
Wyjścia 31  4 pomysłowością w pracach w złocie, w srebrze, w brązie
Wyjścia 31  5 i w rzeźbieniu kamieni dla oprawy, i w rzeźbieniu drzewa dla wykonania różnych dzieł.
Wyjścia 31  6 A dodam mu Oholiaba syna Achisamaka z pokolenia Dana. Napełniłem umysł wszystkich rękodzielników mądrością, aby mogli wykonać to, co ci rozkazałem:
Wyjścia 31  7 Namiot Spotkania, Arkę Świadectwa, przebłagalnię, która jest na niej, i wszystkie sprzęty przybytku,
Wyjścia 31  8 i stół oraz wszystkie jego naczynia, świecznik z najczystszego złota i wszystkie przyrządy należące do niego, ołtarz kadzenia,
Wyjścia 31  9 ołtarz całopalenia i wszystkie przyrządy należące do niego, kadź i jej podstawę,
Wyjścia 31 10 święte szaty z drogocennej tkaniny dla Aarona kapłana i szaty dla jego synów, dla sprawowania czynności kapłańskich,
Wyjścia 31 11 i olej do namaszczenia, i kadzidło wonne dla przybytku. Wszystko to winni uczynić według rozkazu, jaki  otrzymałeś ode Mnie".
Wyjścia 31 12 Potem tak rzekł Jahwe do Mojżesza:
Wyjścia 31 13 "Powiedz synom Izraela: Przestrzegajcie pilnie moich szabatów, gdyż to jest znak między Mną a wami dla wszystkich waszych pokoleń, by po tym można było poznać, że Ja jestem Jahwe, który was uświęcam.
Wyjścia 31 14 Przeto zachowujcie szabat, który winien być dla was świętością. I ktokolwiek by go znieważył, będzie ukarany śmiercią, i każdy, kto by wykonywał pracę w tym dniu, będzie wykluczony ze swojego ludu.
Wyjścia 31 15 Przez sześć dni będzie się wykonywać pracę, ale dzień siódmy będzie szabatem odpoczynku, poświęconym dla Jahwe, i dlatego ktokolwiek by wykonywał pracę w dniu szabatu, winien być ukarany śmiercią.
Wyjścia 31 16 Synowie Izraela winni pilnie przestrzegać szabatu jako obowiązku i przymierza wiecznego poprzez pokolenia.
Wyjścia 31 17 To będzie znak wiekuisty między Mną a synami Izraela, bo w sześciu dniach Jahwe stworzył niebo i ziemię, a w siódmym dniu odpoczął i wytchnął".
Wyjścia 31 18 Gdy skończył rozmawiać z Mojżeszem na górze Synaj, dał mu dwie tablice Świadectwa, tablice   kamienne,   napisane   palcem   Bożym.

Wyjścia 32  1 A gdy lud widział, że Mojżesz opóźniał swój powrót z góry, zebrał się przed Aaronem i powiedział do niego: "Uczyń nam boga, który by szedł przed nami, bo nie wiemy, co się stało z Mojżeszem, tym mężem, który nas wyprowadził z ziemi egipskiej".
Wyjścia 32  2 Aaron powiedział im: "Pozdejmujcie złote kolczyki, które są w uszach waszych żon, waszych synów i córek, i przynieście je do mnie".
Wyjścia 32  3 I zdjął cały lud złote kolczyki, które miał w uszach, i zniósł je do Aarona.
Wyjścia 32  4 A wziąwszy je z ich rąk nakazał je przetopić i uczynić z tego posąg cielca ulany z metalu. I powiedzieli: "Izraelu, oto bóg twój, który cię wyprowadził z ziemi egipskiej".
Wyjścia 32  5 A widząc to Aaron kazał postawić ołtarz przed nim i powiedział: "Jutro będzie uroczystość ku czci Jahwe".
Wyjścia 32  6 A wstawszy wcześnie rano, dokonali całopalenia i złożyli ofiary biesiadne. I usiadł lud, aby jeść i pić, i wstali, żeby się bawić.
Wyjścia 32  7 Jahwe rzekł wówczas do Mojżesza: "Zstąp na dół, bo sprzeniewierzył się lud twój, który wyprowadziłeś z ziemi egipskiej.
Wyjścia 32  8 Bardzo szybko odwrócili się od drogi, którą im nakazałem, i utworzyli sobie posąg cielca ulany z metalu i oddali mu pokłon, i złożyli mu ofiary, mówiąc: "Izraelu, oto twój bóg, który cię wyprowadził z ziemi egipskiej"".
Wyjścia 32  9 I jeszcze powiedział Jahwe do Mojżesza: "Widzę, że lud ten jest ludem o twardym karku.
Wyjścia 32 10 Zostaw Mnie przeto w spokoju, aby rozpalił się gniew mój na nich. Chcę ich wyniszczyć, a ciebie uczynić wielkim ludem".
Wyjścia 32 11 Mojżesz jednak zaczął usilnie błagać Boga swego, Jahwe, i mówić: "Dlaczego, Jahwe, płonie gniew Twój przeciw ludowi Twemu, który wyprowadziłeś z ziemi egipskiej wielką mocą i silną ręką?
Wyjścia 32 12 Czemu to mają mówić Egipcjanie: W złym zamiarze wyprowadził ich, chcąc ich wygubić w górach i wygładzić z powierzchni ziemi? Odwróć zapalczywość Twego gniewu i zaniechaj zła, jakie chcesz zesłać na Twój lud.
Wyjścia 32 13 Wspomnij na Abrahama, Izaaka i Izraela, Twoje sługi, którym przysiągłeś na samego siebie, mówiąc do nich: "Uczynię potomstwo wasze tak liczne jak gwiazdy niebieskie, i całą ziemię, o której mówiłem, dam waszym potomkom, i posiądą ją na wieki"".
Wyjścia 32 14 Wówczas to Jahwe zaniechał zła, jakie zamierzał zesłać na swój lud.
Wyjścia 32 15 Mojżesz zaś zszedł z góry z dwiema tablicami Świadectwa w swym ręku, a tablice były zapisane na obu stronach, zapisane na jednej i na drugiej stronie.
Wyjścia 32 16 Tablice te były dziełem Bożym, a pismo na nich było pismem Boga, wyrytym na tablicach.
Wyjścia 32 17 A Jozue, usłyszawszy odgłos okrzyków ludu, powiedział do Mojżesza: "W obozie rozlegają się okrzyki wojenne".
Wyjścia 32 18 On zaś odpowiedział: "To nie głos pieśni zwycięstwa ani głos pieśni klęski, lecz słyszę pieśni dwóch chórów".
Wyjścia 32 19 A Mojżesz zbliżył się do obozu i ujrzał cielca i tańce. Rozpalił się wówczas gniew Mojżesza i rzucił z rąk swoich tablice i potłukł je u podnóża góry.
Wyjścia 32 20 A porwawszy cielca, którego uczynili, spalił go w ogniu, starł na proch, rozsypał w wodzie i kazał ją pić synom Izraela.
Wyjścia 32 21 I powiedział Mojżesz do Aarona: "Cóż ci uczynił ten lud, że sprowadziłeś na niego tak wielki grzech?"
Wyjścia 32 22 Aaron odpowiedział: "Niech się mój pan nie unosi na mnie gniewem, bo wiesz sam, że ten lud jest skłonny do złego.
Wyjścia 32 23 Powiedzieli do mnie: "Uczyń nam boga, który by szedł przed nami, bo nie wiemy, co się stało z Mojżeszem, z tym mężem, który nas wyprowadził z ziemi egipskiej".
Wyjścia 32 24 Wtedy rzekłem do nich: Kto ma złoto, niech je zdejmie z siebie. I złożyli mi je, i wrzuciłem je w ogień, i tak powstał cielec".
Wyjścia 32 25 I ujrzał Mojżesz, że lud stał się nieokiełznany, gdyż Aaron wodze mu popuścił na pośmiewisko wobec nieprzyjaciół.
Wyjścia 32 26 Zatrzymał się Mojżesz w bramie obozu i zawołał: "Kto jest za Jahwe, do mnie!" A wówczas przyłączyli się do niego wszyscy synowie Lewiego.
Wyjścia 32 27 I rzekł do nich: "Tak mówi Jahwe, Bóg Izraela: "Każdy z was niech przypasze miecz do boku. Przejdźcie tam i z powrotem od jednej bramy w obozie do drugiej i zabijajcie: kto swego brata, kto swego przyjaciela, kto swego krewnego"".
Wyjścia 32 28 Synowie Lewiego uczynili według rozkazu Mojżesza, i zabito w tym dniu około trzech tysięcy mężów.
Wyjścia 32 29 Mojżesz powiedział wówczas do nich: Poświęciliście ręce dla Jahwe, ponieważ każdy z was był przeciw swojemu synowi, przeciw swemu bratu. Oby Jahwe użyczył wam dzisiaj błogosławieństwa!"
Wyjścia 32 30 Nazajutrz zaś tak powiedział Mojżesz do ludu: "Popełniliście ciężki grzech. Ale teraz wstąpię do Jahwe, może otrzymam przebaczenie waszego grzechu".
Wyjścia 32 31 I poszedł Mojżesz do Jahwe i powiedział: "Oto niestety lud ten dopuścił się wielkiego grzechu, gdyż uczynił sobie boga ze złota.
Wyjścia 32 32 Jednak przebacz im ten grzech! A jeśli nie, to wymaż mię natychmiast z Twej księgi, którą napisałeś".
Wyjścia 32 33 Jahwe powiedział do Mojżesza: "Tego tylko, który zgrzeszył przeciw Mnie, wymażę z mojej księgi.
Wyjścia 32 34 Idź teraz i prowadź ten lud, gdzie ci rozkazałem, a mój anioł pójdzie przed tobą. A w dniu mojej kary ukarzę ich za ich grzech".
Wyjścia 32 35 I rzeczywiście ukarał Jahwe lud za to, że uczynił sobie złotego cielca, wykonanego pod kierunkiem Aarona.

Wyjścia 33  1 Potem zaś rzekł Jahwe do Mojżesza: "Idź, i wyrusz stąd ty i lud, który wyprowadziłeś z ziemi egipskiej, do ziemi, którą obiecałem pod przysięgą Abrahamowi, Izaakowi i Jakubowi tymi słowami: Dam ją twojemu potomstwu.
Wyjścia 33  2 I wyślę przed tobą anioła, i wypędzę Kananejczyka, Amorytę, Chetytę, Peryzzytę, Chiwwitę i Jebusytę.
Wyjścia 33  3 I <zaprowadzę cię> do ziemi opływającej w mleko i miód, ale sam nie pójdę z tobą, by cię nie wytępić po drodze, ponieważ jesteś ludem o twardym karku".
Wyjścia 33  4 A lud słysząc te twarde słowa, przybrał żałobę i nie włożył ozdób swych na siebie.
Wyjścia 33  5 Wtedy rzekł Jahwe do Mojżesza: "Powiedz synom Izraela: Jesteście ludem o twardym karku, i jeślibym przez jedną chwilę szedł w pośrodku ciebie, zgładziłbym cię. Odrzuć przeto ozdoby twe, a Ja zobaczę, co mam uczynić z tobą".
Wyjścia 33  6 Synowie Izraela zdjęli z siebie ozdoby przed odejściem z góry Horeb.
Wyjścia 33  7 Mojżesz zaś wziął namiot i rozbił go za obozem, i nazwał go Namiotem Spotkania. A ktokolwiek chciał się zwrócić do Jahwe, szedł do Namiotu Spotkania, który był poza obozem.
Wyjścia 33  8 Ile zaś razy Mojżesz szedł do namiotu, cały lud stawał przy wejściu do swych namiotów i patrzał na Mojżesza, aż wszedł do namiotu.
Wyjścia 33  9 Ile zaś razy Mojżesz wszedł do namiotu, zstępował słup obłoku i stawał u wejścia do namiotu, i wtedy [Jahwe] rozmawiał z Mojżeszem.
Wyjścia 33 10 Cały lud widział, że słup obłoku stawał u wejścia do namiotu. Cały lud stawał i każdy oddawał pokłon u wejścia do swego namiotu.
Wyjścia 33 11 A Jahwe rozmawiał z Mojżeszem twarzą w twarz, jak się rozmawia z przyjacielem. Potem wracał Mojżesz do obozu, sługa zaś jego, Jozue, syn Nuna, młodzieniec, nie oddalał się z wnętrza namiotu.
Wyjścia 33 12 Mojżesz rzekł znów do Jahwe: "Oto kazałeś mi wyprowadzić ten lud, a nie pouczyłeś mię, kogo poślesz ze mną, a jednak powiedziałeś do mnie: "Znam cię po imieniu i jestem ci łaskawy".
Wyjścia 33 13 Jeśli jesteś mi życzliwy, daj mi poznać Twoje zamiary, abym poznał, żeś mi łaskawy. Zważ także, że ten naród jest Twoim ludem".
Wyjścia 33 14 [Jahwe] powiedział: "Jeśli Ja osobiście pójdę, czy to cię zadowoli?"
Wyjścia 33 15 Mojżesz rzekł wtedy: "Jeśli nie pójdziesz sam, to raczej zakaż nam wyruszać stąd.
Wyjścia 33 16 Po czym poznam, ja i lud mój, że jesteś nam łaskawy, jeśli nie po tym, że pójdziesz z nami, gdyż przez to będziemy wyróżnieni ja i Twój lud, spośród wszystkich narodów, które są na ziemi?"
Wyjścia 33 17 Jahwe odpowiedział Mojżeszowi: "Uczynię to, o co prosisz, ponieważ jestem ci łaskawy, a Ja cię znam po imieniu".
Wyjścia 33 18 I rzekł [Mojżesz]: "Spraw, abym ujrzał Twoją chwałę".
Wyjścia 33 19 [Jahwe] odpowiedział: "Ja ukażę ci mój majestat i ogłoszę przed tobą imię Jahwe, gdyż Ja wyświadczam łaskę, komu chcę, i miłosierdzie, komu Mi się podoba".
Wyjścia 33 20 I znowu rzekł: "Nie będziesz mógł oglądać mojego oblicza, gdyż żaden człowiek nie może oglądać mojego oblicza i pozostać przy życiu".
Wyjścia 33 21 I rzekł jeszcze Jahwe: "Oto miejsce obok Mnie, stań przy skale.
Wyjścia 33 22 Gdy przechodzić będzie moja chwała, postawię cię w rozpadlinie skały i położę rękę moją na tobie, aż przejdę.
Wyjścia 33 23 A gdy cofnę rękę, ujrzysz Mię z tyłu, lecz oblicza mojego tobie nie ukażę".

Wyjścia 34  1 Jahwe rzekł do Mojżesza: "Wyciosaj sobie dwie tablice z kamienia podobne do pierwszych, a na tych tablicach wypisz znów słowa, które były na pierwszych tablicach, które potłukłeś.
Wyjścia 34  2 Bądź gotów jutro rano wstąpić zaraz na górę Synaj. I zaczekasz na Mnie na wierzchu góry.
Wyjścia 34  3 Nikt nie może wstąpić z tobą i nikt nie może pokazać się na górze. Również mniejsze i większe bydło nie może wypasać się na zboczach góry".
Wyjścia 34  4 Mojżesz wyciosał dwie tablice kamienne jak pierwsze, a wstawszy rano wstąpił na górę, jak mu nakazał Jahwe, i wziął do rąk tablice kamienne.
Wyjścia 34  5 A Jahwe zstąpił w obłoku, i [Mojżesz] zatrzymał się koło Niego, i wypowiedział imię Jahwe.
Wyjścia 34  6 Przeszedł Jahwe przed jego oczyma, i wołał: "Jahwe, Jahwe, Bóg miłosierny i litościwy, cierpliwy, bogaty w łaskę i wierność,
Wyjścia 34  7 zachowujący swą łaskę w tysiączne pokolenia, przebaczający niegodziwość, niewierność, grzech, lecz nie pozostawiający go bez ukarania, ale zsyłający kary za niegodziwość ojców na synów i wnuków aż do trzeciego i czwartego pokolenia".
Wyjścia 34  8 I natychmiast skłonił się Mojżesz aż do ziemi i oddał pokłon,
Wyjścia 34  9 mówiąc: "Jeśli łaskawy jesteś dla mnie, Panie, [to proszę], niech pójdzie Pan w pośrodku nas. Jest to wprawdzie lud o twardym karku, ale przebaczysz winy nasze i grzechy nasze i uczynisz nas swoim dziedzictwem".
Wyjścia 34 10 Jahwe odpowiedział: "Oto Ja zawieram przymierze wobec całego ludu twego i uczynię cuda, jakich nie było na całej ziemi i u żadnych narodów, i ujrzy cały lud, wśród którego przebywasz, że dzieła Jahwe, które Ja uczynię z tobą, są straszne.
Wyjścia 34 11 Przestrzegaj tego, co Ja dzisiaj tobie rozkazuję, a Ja wypędzę przed tobą Amorytę, Kananejczyka, Chetytę, Peryzzytę, Chiwwitę i Jebusytę.
Wyjścia 34 12 Strzeż się zawierać przymierza z mieszkańcami kraju, do którego idziesz, aby się nie stali sidłem pośród was.
Wyjścia 34 13 Natomiast zburzcie ich ołtarze, skruszcie czczone przez nich stele i wyrąbcie aszery.
Wyjścia 34 14 Nie będziesz oddawał pokłonu bogu obcemu, bo Jahwe ma na imię Zazdrosny: jest Bogiem zazdrosnym.
Wyjścia 34 15 Nie będziesz zawierał przymierzy z mieszkańcami tego kraju, aby, gdy będą uprawiać nierząd z bogami obcymi i składać ofiary bogom swoim, nie zaprosili cię do spożywania z ich ofiary.
Wyjścia 34 16 A także nie możesz brać ich córek za żony dla swych synów, aby one uprawiając nierząd z obcymi bogami nie przywiodły twoich synów do nierządu z bogami obcymi.
Wyjścia 34 17 Nie uczynisz sobie bogów ulanych z metalu.
Wyjścia 34 18 Zachowaj Święto Przaśników; przez siedem dni będziesz jadł chleby niekwaszone, jak to ci poleciłem. A uczynisz to w czasie oznaczonym, czyli w miesiącu Abib, gdyż wtedy wyszedłeś z Egiptu.
Wyjścia 34 19 Wszystko pierworodne do Mnie należy, a także pierworodny samiec z bydła, wołów i owiec.
Wyjścia 34 20 Pierworodnego zaś osła wykupisz głową owcy, a jeślibyś nie wykupił, to złamiesz mu kark. Wykupisz też pierworodnego syna swego, i nie wolno się ukazać przede Mną z pustymi rękami.
Wyjścia 34 21 Sześć dni pracować będziesz, a w dniu siódmym odpoczywaj tak w czasie orki, jak w czasie żniwa.
Wyjścia 34 22 Będziesz obchodził Święto Tygodni, pierwocin, żniwa pszenicy i Święto Zbiorów przy końcu roku.
Wyjścia 34 23 Trzy razy w roku ukażą się wszyscy twoi mężczyźni przed obliczem Pana Jahwe, Boga Izraela.
Wyjścia 34 24 Ja bowiem wypędzę narody sprzed ciebie i rozszerzę twoje granice, i nikt nie będzie napadał na twój kraj, gdy ty trzy razy w roku pójdziesz, aby pokazać się przed obliczem Boga twego, Jahwe.
Wyjścia 34 25 Krwi moich ofiar nie powinieneś składać razem z kwaszonym chlebem, i nic z ofiary paschalnej nie powinno pozostać na drugi dzień.
Wyjścia 34 26 Najlepsze z pierwocin ziemi twojej winieneś przynieść do domu twego Boga, Jahwe. Nie będziesz gotował koźlęcia w mleku jego matki".
Wyjścia 34 27 Jahwe rzekł do Mojżesza: "Zapisz sobie te słowa, gdyż na podstawie tych słów zawarłem przymierze z tobą i z Izraelem".
Wyjścia 34 28 I był tam [Mojżesz] u Jahwe czterdzieści dni i czterdzieści nocy*, i nie jadł chleba, i nie pił wody. I napisał na tablicach słowa przymierza — Dziesięć Słów.
Wyjścia 34 29 Gdy Mojżesz zstępował z góry Synaj z dwiema tablicami Świadectwa w ręku, nie wiedział, że skóra na jego twarzy promieniała* na skutek rozmowy z Jahwe.
Wyjścia 34 30 Gdy Aaron i synowie Izraela zobaczyli Mojżesza z dala i ujrzeli, że skóra na jego twarzy promienieje, bali się zbliżyć do niego.
Wyjścia 34 31 A gdy Mojżesz ich przywołał, Aaron i wszyscy przywódcy zgromadzenia przyszli do niego, a Mojżesz rozmawiał z nimi.
Wyjścia 34 32 Potem przyszli także i synowie Izraela, a on dawał im polecenia, powierzone mu przez Jahwe na górze Synaj.
Wyjścia 34 33 Gdy Mojżesz zakończył z nimi rozmowę, nałożył zasłonę na twarz.
Wyjścia 34 34 Ilekroć Mojżesz wchodził przed oblicze Jahwe na rozmowę z Nim, zdejmował zasłonę aż do wyjścia. Gdy zaś wyszedł, opowiadał synom Izraela to, co mu rozkazał Jahwe.
Wyjścia 34 35 I wtedy to synowie Izraela mogli widzieć twarz Mojżesza, że promienieje skóra na twarzy Mojżesza. A Mojżesz znów nakładał zasłonę na twarz, póki nie wszedł na rozmowę z Nim.

Wyjścia 35  1 Mojżesz zebrał całe zgromadzenie synów Izraela i powiedział do nich: "Oto, co Jahwe nakazał wam wypełnić:
Wyjścia 35  2 Sześć dni będziesz wykonywał pracę, ale dzień siódmy będzie dla was świętym szabatem odpoczynku dla Jahwe; ktokolwiek zaś pracowałby w tym dniu, ma być ukarany śmiercią.
Wyjścia 35  3 Nie będziecie rozpalać ognia w dniu szabatu w waszych mieszkaniach".
Wyjścia 35  4 Tak przemówił następnie Mojżesz do całego zgromadzenia synów Izraela: "Oto co nakazał Jahwe mówiąc:
Wyjścia 35  5 "Dajcie z dóbr waszych daninę dla Jahwe". Każdy więc, którego skłoni do tego serce, winien złożyć jako daninę dla Jahwe złoto, srebro, brąz,
Wyjścia 35  6 purpurę fioletową i czerwoną, karmazyn, bisior oraz sierść kozią,
Wyjścia 35  7 baranie skóry barwione na czerwono i skóry delfinów oraz drzewo akacjowe,
Wyjścia 35  8 oliwę do świecznika, wonności do wyrobu oleju namaszczania i pachnących kadzideł,
Wyjścia 35  9 kamienie onyksowe i inne drogie kamienie dla ozdobienia efodu i pektorału.
Wyjścia 35 10 Każdy uzdolniony z was winien przyjść i wykonać to, co Jahwe nakazał,
Wyjścia 35 11 to jest przybytek i jego namiot, przykrycia, kółka,  deski,  poprzeczki,  słupy i podstawy;
Wyjścia 35 12 arkę z drążkami, przebłagalnię i okrywającą ją zasłonę;
Wyjścia 35 13 stół z drążkami i z należącym do niego sprzętem oraz z chlebem pokładnym;
Wyjścia 35 14 świecznik do oświetlenia z należącymi do niego sprzętami, z lampami oraz z oliwą do świecenia;
Wyjścia 35 15 ołtarz kadzenia z drążkami, olejek do namaszczania, pachnące kadzidło i zasłonę na wejście do przybytku;
Wyjścia 35 16 ołtarz całopalenia z jego brązową kratą, z drążkami i należącymi do niego sprzętami, kadź z jej podstawą;
Wyjścia 35 17 zasłony dziedzińca i jego słupy, i podstawy, i zasłonę na wejście do dziedzińca;
Wyjścia 35 18 paliki przybytku i paliki dziedzińca z powrozami do nich;
Wyjścia 35 19 szaty z drogocennej tkaniny do służby w świętym przybytku, święte szaty dla Aarona kapłana i szaty dla jego synów, dla sprawowania czynności kapłańskich".
Wyjścia 35 20 Potem całe zgromadzenie synów Izraela odeszło od Mojżesza.
Wyjścia 35 21 Wnet jednak wszyscy, których skłoniło serce i duch ochoczy, przynieśli daninę dla Jahwe na budowę Namiotu Spotkania i na wszelką służbę w nim, oraz na święte szaty.
Wyjścia 35 22 Przyszli mężczyźni i kobiety, wszyscy ochoczego serca, przynosząc spinki, kolczyki, pierścienie, naszyjniki i wszelkie przedmioty ze złota; wszyscy złożyli dla Jahwe dary ze złota dokonując obrzędu kołysania.
Wyjścia 35 23 A także fioletową i czerwoną purpurę, karmazyn, bisior i sierść kozią, baranie skóry barwione na czerwono i skóry delfinów przynosili wszyscy, którzy je znaleźli u siebie.
Wyjścia 35 24 Każdy, kto chciał złożyć daninę ze srebra czy brązu, przynosił tę daninę dla Jahwe, a każdy, kto posiadał drzewo akacjowe przydatne na coś do świętej służby, przynosił je również.
Wyjścia 35 25 Wszystkie zaś kobiety biegłe w tej pracy przędły własnoręcznie przędzidło na fioletową i czerwoną purpurę, karmazyn i bisior.
Wyjścia 35 26 A wszystkie kobiety, które skłoniło do tego serce, przędły umiejętnie sierść kozią.
Wyjścia 35 27 Książęta zaś przynieśli kamienie onyksowe i inne drogie kamienie dla ozdobienia efodu i pektorału,
Wyjścia 35 28 a ponadto wonności i oliwę do świecznika i do wyrobu oleju namaszczania i pachnącego kadzidła.
Wyjścia 35 29 Wszyscy synowie Izraela, mężczyźni i kobiety, których skłoniło serce do składania darów niezbędnych do wykonywania tego, co Jahwe nakazał wykonać przez pośrednictwo Mojżesza, przynieśli to dla Jahwe dobrowolnie.
Wyjścia 35 30 Wówczas Mojżesz przemówił do synów Izraela: "Oto Jahwe powołał imiennie Besaleela, syna Uriego, syna Chura z pokolenia Judy,
Wyjścia 35 31 i napełnił go duchem Bożym, mądrością, rozumem, wiedzą i znajomością wszelkiego rzemiosła,
Wyjścia 35 32 by obmyślił plany robót w złocie, w srebrze, w brązie,
Wyjścia 35 33 oraz robót nad przystosowaniem kamieni do ozdoby i nad obróbką drzewa potrzebnego do wykonania wszelkich zamierzonych dzieł.
Wyjścia 35 34 Dał mu też zdolność pouczania innych, jak i Oholiabowi, synowi Achisamaka z pokolenia Dana.
Wyjścia 35 35 Napełnił ich mądrością umysłu do wykonania wszelkich prac, zarówno kamieniarskich, jak i tkackich, oraz barwienia fioletowej i czerwonej purpury, karmazynu, bisioru, a wreszcie zwyczajnych prac tkackich, tak że mogą sporządzać wszelkie przedmioty, a zarazem obmyślać ich plany.

Wyjścia 36  1 Besaleel, Oholiab i wszyscy mężczyźni biegli, którym Jahwe dał mądrość, rozum do poznania, niech wykonają wszelkie prace przy budowie świętego przybytku według wszystkich nakazów Jahwe".
Wyjścia 36  2 Następnie wezwał Mojżesz Besaleela, Oholiaba i wszystkich biegłych w rzemiośle, których serce obdarzył Jahwe mądrością, wszystkich tych, których serce skłaniało, aby pójść do pracy przy wykonaniu dzieła.
Wyjścia 36  3 Ci zaś przyjęli od Mojżesza wszelkie daniny, jakie znieśli synowie Izraela na dzieło budowy świętego przybytku, aby je wykonać; ponadto znosili im każdego dnia dalsze, dobrowolne dary.
Wyjścia 36  4 Wtedy przyszli jak jeden mąż wszyscy biegli rzemieślnicy; wykonujący wszelkie prace przy budowie świętego przybytku, każdy od swojej pracy, którą wykonywał,
Wyjścia 36  5 i tak powiedzieli do Mojżesza: "Lud przynosi wiele więcej niż potrzeba do wykonania prac, które nakazał wykonać Jahwe".
Wyjścia 36  6 Wówczas Mojżesz wydał rozkaz, który ogłoszono po obozie: "Ani mężczyźni, ani kobiety niech już nie znoszą darów na święty przybytek". Zaprzestał więc lud znoszenia darów.
Wyjścia 36  7 Mieli bowiem dosyć wszystkiego do wykonania wszelkich prac, a nawet wiele zbywało.
Wyjścia 36  8 Wszyscy najbieglejsi spośród pracowników wybudowali przybytek z dziesięciu tkanin z kręconego bisioru, z fioletowej i czerwonej purpury, z karmazynu, z cherubami wyszytymi przez biegłego tkacza.
Wyjścia 36  9 Długość poszczególnych tkanin wynosiła dwadzieścia osiem łokci, a szerokość cztery łokcie; wszystkie zaś tkaniny miały jednakowe wymiary.
Wyjścia 36 10 Pięć tkanin było powiązanych ze sobą jedna z drugą, podobnie drugie pięć tkanin było powiązanych jedna z drugą.
Wyjścia 36 11 I przyszyto wstążki z fioletowej purpury na brzegach jednej tkaniny, gdzie winna być spięta, i tak też uczyniono na brzegach ostatniej tkaniny, gdzie winna być spięta.
Wyjścia 36 12 Pięćdziesiąt wstążek przyszyli do jednej tkaniny i pięćdziesiąt wstążek do drugiej tkaniny w miejscu, gdzie mają być spięte, tak iż wstążki były przyszyte naprzeciw siebie.
Wyjścia 36 13 Ponadto przyszyli pięćdziesiąt złotych kółek i związali tkaniny przy pomocy tych kółek tak, że przybytek stanowił jedną całość.
Wyjścia 36 14 Zrobiono również nakrycia z koziej sierści dla przybytku, a uczynili jedenaście nakryć.
Wyjścia 36 15 Długość jednego nakrycia wynosiła trzydzieści łokci, a szerokość jednego nakrycia cztery łokcie, i te jedenaście nakryć miały jednakowe wymiary.
Wyjścia 36 16 Powiązano ze sobą pięć nakryć osobno, a pozostałe sześć osobno.
Wyjścia 36 17 I przyszyto pięćdziesiąt wstążek na brzegach jednego nakrycia w miejscu, w którym mają być spięte, i pięćdziesiąt wstążek na brzegach drugiego nakrycia w miejscu, w którym mają być spięte.
Wyjścia 36 18 Ponadto przyszyto pięćdziesiąt kółek z brązu i w ten sposób związano nakrycia przybytku, że utworzyły jedną całość.
Wyjścia 36 19 Oprócz tego uczyniono nakrycie na namiot ze skór baranich barwionych na czerwono i wreszcie nakrycie na wierzch ze skór delfinów.
Wyjścia 36 20 I zrobiono deski na przybytek z drzewa akacjowego i ustawiono je pionowo.
Wyjścia 36 21 Wysokość deski wynosiła dziesięć łokci, a szerokość jednej deski półtora łokcia.
Wyjścia 36 22 Każda deska miała dwa czopy osadzone jeden naprzeciw drugiego; tak zrobiono u wszystkich desek przybytku.
Wyjścia 36 23 A zrobiono na przybytek dwadzieścia desek na ścianę południową
Wyjścia 36 24 i czterdzieści podstaw   srebrnych    sporządzonych    pod    te dwadzieścia desek, na każdą deskę dwie podstawy na oba jej czopy.
Wyjścia 36 25 A po drugiej stronie przybytku na ścianę północną uczyniono także dwadzieścia desek.
Wyjścia 36 26 A do nich czterdzieści podstaw srebrnych, po dwie podstawy na każdą deskę.
Wyjścia 36 27 A dla tylnej części przybytku na ścianę zachodnią sporządzono sześć desek.
Wyjścia 36 28 Przy narożnikach tej tylnej ściany przybytku postawiono po dwie deski.
Wyjścia 36 29 Przystawały one szczelnie do siebie na dole, a na górze równie szczelnie połączone były ze sobą przy pomocy powiązania; tak też uczyniono z deskami na obu innych narożnikach.
Wyjścia 36 30 I tak było w ścianie tylnej przybytku osiem desek, a podstaw srebrnych szesnaście, czyli po dwie podstawy na każdą deskę.
Wyjścia 36 31 I zrobiono również poprzeczki z drzewa akacjowego dla powiązania desek, pięć dla jednej ściany przybytku,
Wyjścia 36 32 a pięć poprzeczek dla desek drugiej ściany przybytku i pięć poprzeczek dla tylnej, czyli zachodniej ściany przybytku.
Wyjścia 36 33 Poprzeczkę umieszczoną w pośrodku desek sporządzono w ten sposób, że przechodziła od końca do końca.
Wyjścia 36 34 Deski pokryto złotem, a pierścienie dla osadzenia drewnianych wiązań zrobiono ze złota i poprzeczki pokryto złotem.
Wyjścia 36 35 Zrobiono też zasłonę z fioletowej i czerwonej purpury, z karmazynu i kręconego bisioru z cherubami wyszytymi przez biegłego tkacza.
Wyjścia 36 36 I zawieszono ją na czterech słupach z drzewa akacjowego pokrytych złotem. Haczyki do nich wykonano ze złota, a cztery podstawy zrobiono z brązu.
Wyjścia 36 37 I uczyniono też zasłonę przy wejściu do przybytku z fioletowej i czerwonej purpury, z karmazynu i kręconego bisioru, wielobarwnie wyszywaną.
Wyjścia 36 38 Ponadto [uczyniono] do niej pięć słupów i haczyki, i pokryto złotem ich głowice i klamry, a podstawy do nich były z brązu

Wyjścia 37  1 Potem Besaleel zbudował arkę z drzewa akacjowego, której długość wynosiła dwa i pół łokcia, jej zaś szerokość i wysokość półtora łokcia.
Wyjścia 37  2 I pokrył ją szczerym złotem wewnątrz i zewnątrz, i uczynił na niej dokoła złoty wieniec.
Wyjścia 37  3 Odlał dla niej cztery pierścienie ze złota i [przymocował] je do czterech jej rogów: dwa pierścienie do jednego jej boku i dwa pierścienie do drugiego jej boku.
Wyjścia 37  4 Również zrobił drążki z drzewa akacjowego i pokrył je złotem.
Wyjścia 37  5 I do pierścieni na obu bokach arki włożył te drążki [służące] do jej przenoszenia.
Wyjścia 37  6 Uczynił też przebłagalnię ze szczerego złota, a długość jej wynosiła dwa i pół łokcia, zaś jej szerokość półtora łokcia.
Wyjścia 37  7 Dwa też cheruby wykuł ze złota, uczynił zaś je na obu końcach przebłagalni:
Wyjścia 37  8 jednego cheruba na jednym końcu, a drugiego cheruba na drugim końcu przebłagalni. Wykonał cheruby razem z przebłagalnią na obu jej bokach.
Wyjścia 37  9 Cheruby miały skrzydła rozpostarte ku górze, zakrywając nimf- przebłagalnię. Miały twarze zwrócone jeden ku drugiemu, i ku przebłagalni były [zwrócone] twarze cherubów.
Wyjścia 37 10 Zrobił też stół z drzewa akacjowego, którego długość wynosiła dwa łokcie, jego szerokość jeden łokieć i jego wysokość półtora łokcia.
Wyjścia 37 11 Pokrył go szczerym złotem i uczynił na nim dokoła złoty wieniec.
Wyjścia 37 12 I uczynił wokoło listwę na cztery palce szeroką, i zrobił złoty wieniec dokoła dla tej listwy.
Wyjścia 37 13 Odlał następnie cztery złote pierścienie i przyprawił te pierścienie do czterech końców, gdzie się znajdują cztery jego nogi.
Wyjścia 37 14 Blisko listwy znajdowały się pierścienie do włożenia w nie drążków z drzewa akacjowego do przenoszenia stołu.
Wyjścia 37 15 A zrobił te drążki z drzewa akacjowego i pokrył je złotem. Przenoszono stół przy ich pomocy.
Wyjścia 37 16 Uczynił także ze szczerego złota naczynia do stołu, misy i czasze, dzbanki i patery do składania ofiar płynnych.
Wyjścia 37 17 Zrobił też świecznik ze szczerego złota, z tego samego złota wykuł ten świecznik wraz z jego podstawą i trzonem; jego kielichy oraz pąki i kwiaty były z tej samej bryły.
Wyjścia 37 18 Sześć ramion wychodziło z jego boków, trzy ramiona świecznika z jednego jego boku i trzy ramiona świecznika z drugiego jego boku.
Wyjścia 37 19 I znajdowały się na jednym ramieniu trzy kielichy kształtu kwiatów migdałowych z pąkami i kwiatami, i trzy kielichy kształtu kwiatów migdałowych na drugim ramieniu z pąkami i kwiatami. Tak [było] na sześciu ramionach wychodzących ze świecznika.
Wyjścia 37 20 Na świeczniku zaś były cztery kielichy kształtu kwiatów migdałowych z pąkami i kwiatami.
Wyjścia 37 21 A pąk jeden był pod dwoma wychodzącymi z niego ramionami i jeden pąk pod dwoma [następnymi] jego ramionami. Tak było pod sześcioma ramionami wychodzącymi ze świecznika.
Wyjścia 37 22 Pąki te i ramiona wychodziły z samego świecznika i były [wykonane] z tej samej bryły szczerego złota.
Wyjścia 37 23 Uczynił siedem lamp oraz szczypce i naczynia do knotów ze szczerego złota.
Wyjścia 37 24 Z talentu zaś szczerego złota wykonał świecznik i wszystkie przyrządy należące do niego.
Wyjścia 37 25 Potem z drzewa akacjowego zbudował ołtarz do spalania kadzidła; jego długość wynosiła jeden łokieć, i jeden — jego szerokość, i był kwadratowy, a wysokości miał dwa łokcie. I wychodziły z niego rogi.
Wyjścia 37 26 Pokrył go szczerym złotem, jego wierzch i jego boki wokoło, i jego rogi; uczynił na nim złoty wieniec dokoła.
Wyjścia 37 27 Poniżej zaś tego wieńca na dwóch jego bokach umieścił dwa złote pierścienie na drążki, za pomocą których się go przenosi.
Wyjścia 37 28 A drążki wykonał z drzewa akacjowego i pokrył złotem.
Wyjścia 37 29 Sporządził również święty olej namaszczania oraz pachnące kadzidło, jak robi sporządzający wonności.

Wyjścia 38  1 I zbudował ołtarz z drzewa akacjowego, mający pięć łokci długości i pięć łokci szerokości. Ołtarz był kwadratowy, na trzy łokcie wysoki.
Wyjścia 38  2 I uczynił rogi na czterech narożnikach ołtarza, i wychodziły z niego, i pokrył je brązem.
Wyjścia 38  3 I sporządził sprzęty do ołtarza, jak popielnice, łopatki, kropielnice, widełki i kadzielnice. Wszystkie jego sprzęty sporządził z brązu.
Wyjścia 38  4 Z brązu też wykonał kratę do ołtarza w formie siatki, poniżej jego krawędzi od dołu aż do połowy wysokości.
Wyjścia 38  5 Nad kratą zaś z brązu odlał cztery pierścienie na drążki na czterech rogach.
Wyjścia 38  6 Zrobił zaś te drążki z drzewa akacjowego i pokrył je brązem.
Wyjścia 38  7 I włożył te drążki do pierścieni znajdujących się po bokach ołtarza, aby go na nich przenosić. Uczynił zaś go z desek, tak aby wewnątrz był wydrążony.
Wyjścia 38  8 I uczynił kadź z brązu z podstawą również z brązu, wykonaną z lusterek kobiet pełniących służbę przy wejściu do namiotu.
Wyjścia 38  9 Następnie urządził dziedziniec przybytku po stronie południowej, zasłony dziedzińca były z kręconego bisioru, długie sto łokci,
Wyjścia 38 10 a dwadzieścia słupów i dwadzieścia podstaw z brązu, oraz haczyki i klamry ze srebra.
Wyjścia 38 11 Po stronie północnej zasłony były długie sto łokci, a ponadto [uczyniono] dwadzieścia słupów, dwadzieścia podstaw z brązu oraz haczyki przy słupach i ich klamry ze srebra.
Wyjścia 38 12 Po stronie zachodniej zasłona miała pięćdziesiąt łokci, a do tego [uczyniono] dziesięć słupów i dziesięć podstaw. Haczyki przy słupach i ich klamry były ze srebra.
Wyjścia 38 13 Po stronie wschodniej [zasłona] miała również pięćdziesiąt łokci.
Wyjścia 38 14 Zasłony na jedną ścianę boczną wynosiły piętnaście łokci, a do tego miały trzy słupy i trzy podstawy.
Wyjścia 38 15 Zasłony zaś na drugą ścianę boczną wynosiły piętnaście łokci, a do tego miały też trzy słupy i trzy podstawy.
Wyjścia 38 16 Wszystkie zasłony tworzące ogrodzenie dziedzińca były utkane z bisioru kręconego,
Wyjścia 38 17 a podstawy do słupów były z brązu, haczyki zaś przy słupach oraz ich klamry ze srebra, także głowice ich były pokryte srebrem. Wszystkie słupy dziedzińca miały srebrne klamry.
Wyjścia 38 18 Zasłona u wejścia na dziedziniec była z fioletowej i czerwonej purpury, karmazynu i z kręconego bisioru, wielobarwnie wyszywana, i miała dwadzieścia łokci szerokości i pięć łokci wysokości, zgodnie z rozmiarami [innych] zasłon dziedzińca.
Wyjścia 38 19 Cztery słupy do niej i ich podstawy były wykonane z brązu, a haczyki przy nich ze srebra, pokrycie ich głowic oraz klamry były ze srebra.
Wyjścia 38 20 Wszystkie paliki dziedzińca przybytku były z brązu.
Wyjścia 38 21 Oto obliczenie wydatków na przybytek: na Przybytek Świadectwa, który na rozkaz Mojżesza wybudowali lewici, pod nadzorem Itamara, syna Aarona kapłana.
Wyjścia 38 22 A Besaleel, syn Uriego, syna Chura z pokolenia Judy, wykonał wszystko, co mu nakazał Jahwe przez Mojżesza,
Wyjścia 38 23 a z nim [pracował] Oholiab, syn Achisamaka z pokolenia Dana, jako wybitny snycerz, tkacz wielobarwnie wyszywający przy pomocy fioletowej i czerwonej purpury, karmazynu oraz bisioru.
Wyjścia 38 24 Zużyli zaś wszystkiego złota na roboty przy budowie przybytku dwadzieścia dziewięć talentów z ofiar złożonych obrzędem kołysania i siedemset trzydzieści syklów, według wagi sykla przybytku.
Wyjścia 38 25 A srebra od spisanych w zgromadzeniu było sto talentów i tysiąc siedemset siedemdziesiąt pięć syklów według wagi sykla przybytku.
Wyjścia 38 26 Jeden beka, czyli na głowę pół sykla według wagi sykla przybytku pobierano od wszystkich, którzy podlegali spisowi, począwszy od lat dwudziestu i wzwyż,, czyli od sześciuset trzech tysięcy pięciuset pięćdziesięciu mężczyzn.
Wyjścia 38 27 Sto talentów srebra zużyto na odlanie podstaw do przybytku i podstaw do zasłon, sto talentów na sto podstaw, czyli po talencie na jedną podstawę.
Wyjścia 38 28 Z tysiąca siedmiuset siedemdziesięciu pięciu [syklów] zrobiono haczyki do słupów i pokrycie na ich głowice i opatrzono je klamrami.
Wyjścia 38 29 Brązu zaś, który złożono w ofierze obrzędem kołysania, było siedemdziesiąt talentów i dwa tysiące czterysta syklów.
Wyjścia 38 30 Odlano z niego podstawy do bramy wejściowej do Namiotu Spotkania, ołtarz z brązu z kratą brązową na nim oraz wszelki sprzęt ołtarza,
Wyjścia 38 31 podstawy dziedzińca, podstawy do bramy na dziedziniec, wszystkie paliki przybytku i wszystkie paliki dziedzińca.

Wyjścia 39  1 Zrobili też szaty z drogocennej tkaniny do [pełnienia] służby w przybytku z fioletowej i czerwonej purpury oraz z karmazynu. Zrobili również szaty święte dla Aarona, jak to Jahwe nakazał uczynić Mojżeszowi.
Wyjścia 39  2 Wykonali efod [z nici] ze złota, z fioletowej i czerwonej, purpury, karmazynu oraz z kręconego bisioru,
Wyjścia 39  3 Wykuli przeto cienkie blaszki ze złota i pocięli je na nitki, aby je można wpleść we fioletową i czerwoną purpurę, w karmazyn oraz w bisior sposobem biegłego tkacza.
Wyjścia 39  4 Zrobili również dwa naramienniki spięte ze sobą, a spięte na obu [górnych] końcach.
Wyjścia 39  5 A przepaska efodu, która się na nim znajduje, była wykonana tak samo [z nici] ze złota, z fioletowej i czerwonej purpury, z karmazynu i z kręconego bisioru, jak to nakazał Jahwe Mojżeszowi.
Wyjścia 39  6 Obrobili też kamienie onyksowe, osadzone w złote oprawy, z wykutymi na nich na wzór pieczęci imionami synów Izraela.
Wyjścia 39  7 Umieścili je na obu naramiennikach efodu jako kamienie pamięci o synach Izraela, jak nakazał Jahwe Mojżeszowi.
Wyjścia 39  8 Uczynili też pektorał wykonany przez biegłych tkaczy w ten sam sposób jak efod [z nici] ze złota, z fioletowej i czerwonej purpury, z karmazynu i z kręconego bisioru.
Wyjścia 39  9 Pektorał był kwadratowy, a długość jego i szerokość wynosiła jedną piędź. Był on podwójnie złożony.
Wyjścia 39 10 Umieścili na nim cztery rzędy drogich kamieni; w pierwszym rzędzie rubin, topaz i szmaragd;
Wyjścia 39 11 w drugim rzędzie granat, szafir i beryl;
Wyjścia 39 12 w trzecim rzędzie opal, agat, ametyst;
Wyjścia 39 13 wreszcie w czwartym rzędzie chryzolit, onyks i jaspis. Były osadzone w oprawach ze złota w odpowiednich rzędach.
Wyjścia 39 14 Kamienie te otrzymały imiona dwunastu synów Izraela; było ich dwanaście według ich imion; były ryte na wzór pieczęci, każdy z własnym imieniem według dwunastu pokoleń.
Wyjścia 39 15 Wykonali do pektorału dwa łańcuszki skręcone na kształt sznura ze szczerego złota.
Wyjścia 39 16 Wykonali też do pektorału dwie złote oprawy i dwa złote pierścienie, i przyprawiono oba te pierścienie na obu końcach pektorału.
Wyjścia 39 17 Dwa złote sznury przewlekli przez oba pierścienie na obu końcach pektorału.
Wyjścia 39 18 Oba zaś drugie końce obydwu sznurów przyszyli do obu opraw i przywiązali je do przedniego naramiennika efodu.
Wyjścia 39 19 Wykonali dwa złote pierścienie i przyprawili je na obu [górnych] końcach pektorału.
Wyjścia 39 20 W końcu wykonali jeszcze dwa inne złote pierścienie i przyszyli je do obu naramienników efodu na zewnętrznej stronie, w miejscu spięcia efodu z przepaską.
Wyjścia 39 21 Potem związali pierścienie pektorału z pierścieniami efodu sznurem z fioletowej purpury, tak ażeby pektorał leżał na przepasce efodu i nie mógł się przesunąć ze swego miejsca na efodzie, jak nakazał Jahwe Mojżeszowi.
Wyjścia 39 22 Zrobili też suknię pod efod całą utkaną z fioletowej purpury.
Wyjścia 39 23 I miała w środku otwór na głowę z obszywką dokoła otworu, jak przy otworze pancerza, aby się nie rozdarła.
Wyjścia 39 24 Na dolnych jej krajach przyszyli jabłka granatu z fioletowej i czerwonej purpury, karmazynu i kręconego <bisioru>.
Wyjścia 39 25 Zrobili także dzwonki ze szczerego złota i przyszyli je między jabłkami granatu dokoła.
Wyjścia 39 26 Dzwonek złoty i jabłko granatu następowały na przemian dokoła na [dolnym] kraju sukni, przywdziewanej w czasie pełnienia służby, jak to nakazał Jahwe Mojżeszowi.
Wyjścia 39 27 Zrobili także tuniki tkane z bisioru dla Aarona i jego synów,
Wyjścia 39 28 oraz tiarę z bisioru, mitry z bisioru i lniane spodnie z bisioru kręconego,
Wyjścia 39 29 oraz pas z bisioru kręconego, z fioletowej i czerwonej purpury, z karmazynu, wielobarwnie wyszywany, jak nakazał Jahwe Mojżeszowi.
Wyjścia 39 30 I zrobili też diadem ze szczerego złota, i wyrzeźbili na nim, jak się rzeźbi na pieczęci: "Poświęcony dla Jahwe".
Wyjścia 39 31 I przywiązali go sznurem z fioletowej purpury tak, aby był na tiarze i żeby na przedniej stronie tiary był umieszczony, jak nakazał Jahwe Mojżeszowi.
Wyjścia 39 32 Tak wykonano wszelką robotę około budowy Namiotu Spotkania. Synowie Izraela wykonali zaś wszystko tak, jak to nakazał Jahwe Mojżeszowi: tak wykonali.
Wyjścia 39 33 I oddali przybytek Mojżeszowi wraz z namiotem i sprzętami, jak kółka, deski, poprzeczki, słupy, podstawy,
Wyjścia 39 34 nakrycia, jedne ze skór baranich barwionych na czerwono, a drugie ze skór delfinów, oraz przykrywającą zasłonę,
Wyjścia 39 35 Arkę Świadectwa z drążkami, przebłagalnię,
Wyjścia 39 36 stół ze wszystkimi należącymi do niego sprzętami i z chlebami pokładnymi,
Wyjścia 39 37 i świecznik ze szczerego [złota] z lampami ustawionymi w szeregu oraz ze wszystkimi przyborami należącymi do niego, i olej do oświetlenia,
Wyjścia 39 38 także ołtarz złoty i olej do namaszczania, pachnące kadzidło oraz zasłonę przy wejściu do namiotu,
Wyjścia 39 39 ołtarz z brązu wraz z kratą z brązu i drążkami oraz wszystkie jego przybory, kadź i jej podstawę.
Wyjścia 39 40 Zasłony dziedzińca, słupy i podstawy do nich, zasłony przy wejściu do dziedzińca, powrozy i paliki oraz wszystkie sprzęty potrzebne do służby w przybytku i w Namiocie Spotkania.
Wyjścia 39 41 Szaty z drogocennej tkaniny do posługi w przybytku, szaty święte dla Aarona kapłana i szaty dla jego synów do sprawowania czynności kapłańskich.
Wyjścia 39 42 Jak nakazał Jahwe Mojżeszowi, tak też wykonali wszystko synowie Izraela.
Wyjścia 39 43 Gdy zaś ujrzał Mojżesz, że wszystko wykonali, jak nakazał Jahwe, udzielił im błogosławieństwa.

Wyjścia 40  1 Tak powiedział Jahwe do Mojżesza:
Wyjścia 40  2 "w pierwszym dniu miesiąca pierwszego postawisz przybytek wraz z Namiotem Spotkania.
Wyjścia 40  3 I umieścisz w nim Arkę Świadectwa, i nakryjesz ją zasłoną.
Wyjścia 40  4 Wniesiesz także stół i położysz na nim to, co ma być położone, oraz wniesiesz świecznik i postawisz na nim lampy.
Wyjścia 40  5 Ustawisz również złoty ołtarz do spalania kadzidła przed Arką Świadectwa i zawiesisz zasłonę przy wejściu do przybytku.
Wyjścia 40  6 Ołtarz zaś całopalenia postawisz przed wejściem do wnętrza Namiotu Spotkania.
Wyjścia 40  7 Kadź zaś umieścisz między Namiotem Spotkania a ołtarzem i napełnisz ją wodą.
Wyjścia 40  8 Urządzisz też dziedziniec dokoła, a przy bramie zawiesisz zasłonę.
Wyjścia 40  9 Wtedy weźmiesz olej namaszczenia i namaścisz przybytek i wszystko, co w nim jest; poświęcisz go i wszystkie jego sprzęty, i będzie święty.
Wyjścia 40 10 I namaścisz ołtarz całopalenia ze wszystkimi jego przyborami, i poświęcisz go, i będzie bardzo święty.
Wyjścia 40 11 Namaścisz również kadź i podstawę jej i poświęcisz ją.
Wyjścia 40 12 Wtedy przyprowadzisz Aarona i jego synów przed wejście do Namiotu Spotkania i obmyjesz ich wodą.
Wyjścia 40 13 Następnie ubierzesz Aarona w święte szaty i namaścisz go, i poświęcisz go, aby Mi służył jako kapłan.
Wyjścia 40 14 Każesz także zbliżyć się jego synom i ubierzesz ich w szaty.
Wyjścia 40 15 Potem namaścisz ich, jak namaściłeś ich ojca, aby Mi służyli jako kapłani. Przez to zaś namaszczenie przetrwa kapłaństwo w ich pokoleniach na wieki".
Wyjścia 40 16 Mojżesz wykonał wszystko tak, jak mu to Jahwe nakazał uczynić. Tak wykonał.
Wyjścia 40 17 Wzniesiono przybytek dnia pierwszego miesiąca pierwszego roku drugiego.
Wyjścia 40 18 Postawił Mojżesz przybytek, założył podstawy, ustawił dach, umieścił poprzeczki oraz ustawił słupy.
Wyjścia 40 19 I rozciągnął namiot nad przybytkiem i nakrył go przykryciem namiotu z góry, jak to nakazał Jahwe Mojżeszowi.
Wyjścia 40 20 Następnie wziął Świadectwo i położył je w arce, włożył też drążki do pierścieni arki i przykrył z wierzchu przebłagalnią.
Wyjścia 40 21 Wniósł następnie arkę do przybytku i zawiesił zasłonę zakrywającą i okrył nią Arkę Świadectwa, jak nakazał Jahwe Mojżeszowi.
Wyjścia 40 22 Postawił również stół w Namiocie Spotkania po stronie północnej przybytku przed zasłoną,
Wyjścia 40 23 a na nim rozłożył przed obliczem Jahwe rząd chlebów, jak nakazał Jahwe Mojżeszowi.
Wyjścia 40 24 Postawił też świecznik w Namiocie Spotkania naprzeciw stołu po stronie południowej przybytku
Wyjścia 40 25 i [na nim] umieścił lampy przed Jahwe, jak nakazał Jahwe Mojżeszowi.
Wyjścia 40 26 Postawił również ołtarz złoty w Namiocie Spotkania naprzeciw zasłony
Wyjścia 40 27 i kazał palić na nim wonne kadzidło, jak to Jahwe nakazał Mojżeszowi.
Wyjścia 40 28 Zawiesił zasłonę przy wejściu do przybytku.
Wyjścia 40 29 Ołtarz zaś całopalenia postawił przed wejściem do wnętrza Namiotu Spotkania i ofiarował na nim całopalenie i ofiarę mączną, jak nakazał Jahwe Mojżeszowi.
Wyjścia 40 30 Ustawił także kadź między Namiotem Spotkania a ołtarzem i nalał w nią wody do mycia.
Wyjścia 40 31 I myli w niej ręce i nogi Mojżesz i Aaron oraz jego synowie,
Wyjścia 40 32 przed wchodzeniem do Namiotu Spotkania i przystąpieniem do ołtarza, jak to nakazał Jahwe Mojżeszowi.
Wyjścia 40 33 Wreszcie urządził dziedziniec dokoła przybytku i ołtarz, a przy wejściu zawiesił zasłonę. W ten sposób Mojżesz dokonał dzieła.
Wyjścia 40 34 Wtedy to obłok okrył Namiot Spotkania, a chwała Jahwe napełniła przybytek.
Wyjścia 40 35 I nie mógł Mojżesz wejść do Namiotu Spotkania, bo spoczywał na nim obłok i chwała Jahwe wypełniała przybytek.
Wyjścia 40 36 Ile razy obłok wznosił się nad przybytkiem, synowie Izraela wyruszali w drogę,
Wyjścia 40 37 a jeśli obłok nie wznosił się, nie ruszali w drogę, aż do dnia uniesienia się obłoku.
Wyjścia 40 38 Obłok bowiem Jahwe we dnie zakrywał przybytek, a w nocy błyszczał jak ogień na oczach całego domu izraelskiego w czasie całej ich wędrówki.

Kapłańska 1  1 Jahwe wezwał Mojżesza i tak powiedział do niego z Namiotu Spotkania:
Kapłańska 1  2 "Mów do synów Izraela i powiedz im: Jeśli kto z was zechce złożyć dar z bydląt dla Jahwe, niech złoży go albo z cielców, albo z mniejszego bydła.
Kapłańska 1  3 Jeżeli chce złożyć na ofiarę całopalną dar z bydła, niech weźmie samca bez skazy i przyprowadzi go przed wejście do Namiotu Spotkania, aby Jahwe przyjął go łaskawie.
Kapłańska 1  4 Położy rękę na głowie żertwy, aby była przyjęta jako przebłaganie za niego.
Kapłańska 1  5 Potem zabije młodego cielca przed Jahwe, a kapłani, synowie Aarona, ofiarują krew, to jest pokropią nią dokoła ołtarz stojący przed wejściem do Namiotu Spotkania.
Kapłańska 1  6 Następnie obedrze żertwę ze skóry i podzieli ją na części.
Kapłańska 1  7 Kapłani, synowie Aarona, przyniosą ogień na ołtarz i ułożą drwa na ogniu.
Kapłańska 1  8 Potem kapłani, synowie Aarona, ułożą części wraz z głową i tłuszczem na drwach leżących na ogniu na ołtarzu.
Kapłańska 1  9 Wnętrzności i nogi zwierzęcia będą obmyte wodą. Kapłan zamieni to wszystko w dym na ołtarzu. To jest całopalenie, ofiara spalana, miła woń dla Jahwe.
Kapłańska 1 10 Jeżeli zaś kto chce złożyć na ofiarę całopalną dar z trzody, z baranków lub koziołków, niech weźmie samca bez skazy.
Kapłańska 1 11 Będzie on zabity po północnej stronie ołtarza, przed Jahwe, a kapłani, synowie Aarona, pokropią krwią Jego ołtarz dokoła.
Kapłańska 1 12 Potem podzielą go na części. Kapłan ułoży je wraz z głową i tłuszczem na drwach leżących na ogniu, na ołtarzu.
Kapłańska 1 13 Wnętrzności i nogi zwierzęcia będą obmyte wodą. Kapłan złoży w ofierze to wszystko i zamieni w dym na ołtarzu. To jest całopalenie, ofiara spalana, miła woń dla Jahwe.
Kapłańska 1 14 A jeżeli kto chce złożyć w darze ptaka jako całopalenie dla Jahwe, niech złoży w darze synogarlicę lub młodego gołębia.
Kapłańska 1 15 Kapłan przyniesie go do ołtarza, złamie mu główkę i zamieni go w dym na ołtarzu. Krew jego wyciśnie na ścianę ołtarza.
Kapłańska 1 16 Potem oddzieli wole jego wraz z piórami i wyrzuci je na popielisko, na wschód od ołtarza.
Kapłańska 1 17 Następnie kapłan naderwie jego skrzydła, jednak nie oddzielając ich całkowicie, i zamieni w dym na ołtarzu, na drwach leżących na ogniu. To jest całopalenie, ofiara spalana, miła woń dla Jahwe.

Kapłańska 2  1 Jeżeli kto chce złożyć w darze dla Jahwe ofiarę pokarmową, niech złoży w darze najczystszą mąkę. Poleje ją oliwą i doda do niej kadzidła.
Kapłańska 2  2 Potem przyniesie ją do kapłanów, synów Aarona. Kapłan weźmie pełną garść najczystszej mąki razem z oliwą i ze wszystkim kadzidłem i zamieni w dym na ołtarzu jako "pamiątkę", jako ofiarę spalaną, miłą woń dla Jahwe.
Kapłańska 2  3 Wszystko, co pozostanie z ofiary pokarmowej, będzie należało do Aarona i jego synów. To jest najświętsza część z ofiar spalanych dla Jahwe.
Kapłańska 2  4 Jeżeli chcesz złożyć w darze jako ofiarę pokarmową ciasto pieczone w piecu, będą to placki przaśne z najczystszej mąki zaprawionej oliwą albo cienkie placuszki pomazane oliwą.
Kapłańska 2  5 Jeżeli chcesz złożyć w darze jako ofiarę z pokarmów potrawę smażoną na patelni, to przyrządzisz ją z najczystszej mąki niekwaszonej zaprawionej oliwą.
Kapłańska 2  6 Pokruszysz ją na kawałki i polejesz oliwą. To jest ofiara z pokarmów.
Kapłańska 2  7 Jeżeli chcesz złożyć w darze jako ofiarę z pokarmów ciasto gotowane w rondelku, to będzie ono z najczystszej mąki zaprawionej oliwą.
Kapłańska 2  8 Potem przyniesiesz do Jahwe pokarm tak przyrządzony i oddasz go kapłanowi, a on złoży go w ofierze na ołtarzu.
Kapłańska 2  9 Kapłan podniesie z tej ofiary pokarmowej "pamiątkę" i zamieni w dym na ołtarzu jako ofiarę spalaną, miłą woń dla Jahwe.
Kapłańska 2 10 Wszystko, co pozostanie z ofiary pokarmowej, będzie należało do Aarona i jego synów. To jest najświętsza część z ofiar spalanych dla Jahwe.
Kapłańska 2 11 Nie będziecie składać na ofiarę pokarmową dla Jahwe nic kwaszonego. Albowiem ciasta kwaszonego ani miodu nie będziecie zamieniać w dym dla Jahwe jako ofiarę spalaną.
Kapłańska 2 12 Przyniesiecie te rzeczy jako dar pierwocin, ale nie będziecie ich kłaść na ołtarzu, aby się zamieniły w miłą woń.
Kapłańska 2 13 Każdy dar należący do ofiary pokarmowej ma być posolony. Niech nie brakuje soli przymierza Boga twego przy żadnej ofierze pokarmowej. Każdy dar posypiesz solą.
Kapłańska 2 14 Jeżeli chcesz złożyć dla Jahwe ofiarę pokarmową z pierwocin, to będą nią kłosy prażone na ogniu albo kasza z nowego zboża jako ofiara pokarmowa z pierwocin.
Kapłańska 2 15 Polejesz ją oliwą i położysz na niej kadzidło. To jest ofiara z pokarmów.
Kapłańska 2 16 Kapłan zamieni w dym "pamiątkę" z kaszy i oliwy wraz z całym kadzidłem jako ofiarę spalaną dla Jahwe.

Kapłańska 3  1 Jeżeli kto chce złożyć dar z większego bydła jako ofiarę pojednania, niech złoży zwierzę bez skazy, samca lub samicę, przed Jahwe.
Kapłańska 3  2 Położy rękę na głowie swego daru i zabije go przed wejściem do Namiotu Spotkania. Potem kapłani, synowie Aarona, pokropią krwią jego ołtarz dokoła.
Kapłańska 3  3 Potem złoży z ofiary pojednania ofiarę spalaną dla Jahwe, to jest tłuszcz, który okrywa wnętrzności, i cały tłuszcz, który jest nad nimi,
Kapłańska 3  4 a także obie nerki i tłuszcz, który je okrywa, który sięga do lędźwi, oraz płat tłuszczu, który jest na wątrobie — przy nerkach go oddzieli.
Kapłańska 3  5 Synowie Aarona zamienią to w dym na ołtarzu, na ofierze całopalnej, która jest na drwach, na ogniu. To jest ofiara zapalna, miła woń dla Jahwe.
Kapłańska 3  6 Jeżeli zaś kto chce złożyć w darze mniejsze bydlę jako ofiarę pojednania dla Jahwe, niech złoży zwierzę bez skazy, samca lub samicę.
Kapłańska 3  7 Jeżeli chce złożyć w darze owcę, niech złoży ją przed Jahwe.
Kapłańska 3  8 Położy rękę na głowę swego daru, potem zabije go przed Namiotem Spotkania. Synowie Aarona pokropią krwią zwierzęcia ołtarz dokoła.
Kapłańska 3  9 Potem złoży z ofiary pojednania ofiarę spalaną dla Jahwe, to jest cały tłuszcz ogonowy — należy go oddzielić tuż przy samej kości ogonowej — i tłuszcz, który okrywa wnętrzności, oraz cały tłuszcz, który jest nad nimi,
Kapłańska 3 10 i obie nerki wraz z tłuszczem, który je okrywa, który sięga do lędźwi, a także płat tłuszczu, który jest na wątrobie- przy nerkach go oddzieli.
Kapłańska 3 11 Kapłan zamieni to w dym na ołtarzu jako pokarm, jako ofiarę spalaną dla Jahwe.
Kapłańska 3 12 Jeżeli kto chce złożyć w darze kozę, niech złoży ją przed Jahwe.
Kapłańska 3 13 Położy rękę na jej głowie i zabije ją przed Namiotem Spotkania. Synowie Aarona pokropią jej krwią ołtarz dokoła.
Kapłańska 3 14 Potem jako dar zapalny dla Jahwe złoży tłuszcz, który okrywa wnętrzności, oraz cały tłuszcz, który jest nad nimi,
Kapłańska 3 15 obie nerki wraz z tłuszczem, który je okrywa, który sięga do lędźwi, a także płat tłuszczu, który jest na wątrobie — przy nerkach go oddzieli.
Kapłańska 3 16 Potem kapłan zamieni to wszystko w dym na ołtarzu, jako pokarm spalany, miłą woń <dla Jahwe>. Cały tłuszcz będzie dla Jahwe!
Kapłańska 3 17 To jest ustawa wieczysta na wszystkie czasy i na wszystkie pokolenia, we wszystkich waszych siedzibach. Ani tłuszczu, ani krwi jeść nie będziecie!".

Kapłańska 4  1 Jahwe tak powiedział do Mojżesza:
Kapłańska 4  2 "To powiedz synom Izraela: Jeżeli kto przez nieuwagę zgrzeszy przeciwko jednemu z przykazań Jahwe, zabraniających jakiejś czynności, to jest postąpi wbrew jednemu z przykazań:
Kapłańska 4  3 jeżeli ten grzech popełni namaszczony kapłan, tak że jego wina spada na lud, to złoży dla Jahwe jako ofiarę przebłagalną za grzech, który popełnił, młodego cielca bez skazy.
Kapłańska 4  4 Przyprowadzi cielca przed wejście do Namiotu Spotkania, przed Jahwe, położy rękę na głowie cielca, i zabiją cielca przed Jahwe.
Kapłańska 4  5 Potem namaszczony kapłan weźmie trochę z krwi cielca i wniesie do Namiotu Spotkania.
Kapłańska 4  6 I umoczy kapłan palec we krwi i pokropi krwią siedem razy przed Jahwe, to jest przed zasłoną Miejsca Świętego.
Kapłańska 4  7 Następnie pomaże kapłan krwią rogi ołtarza wonnego kadzenia, który stoi przed Jahwe w Namiocie Spotkania. Całą resztę krwi cielca wyleje na podstawę ołtarza ofiar całopalnych, który stoi przed wejściem do Namiotu Spotkania.
Kapłańska 4  8 Potem oddzieli cały tłuszcz od cielca ofiary przebłagalnej, a mianowicie tłuszcz, który okrywa wnętrzności, i cały tłuszcz, który jest nad nimi,
Kapłańska 4  9 także i obie nerki wraz z tłuszczem, który jest nad nimi, który sięga aż do lędźwi, a także płat tłuszczu, który jest na wątrobie — przy nerkach go oddzieli,
Kapłańska 4 10 tak jak oddziela się tłuszcz cielca ofiary pojednania. Wtedy kapłan zamieni to wszystko w dym na ołtarzu ofiar całopalnych.
Kapłańska 4 11 Skórę zaś cielca, całe jego mięso, jego głowę, jego nogi, jego wnętrzności i mierzwę,
Kapłańska 4 12 słowem całego cielca każe wynieść poza obóz, na miejsce czyste, gdzie wysypują popiół. Tam go spalą na drwach, na ogniu. Będzie spalony na miejscu, gdzie wysypują popiół.
Kapłańska 4 13 Jeżeli zaś cała społeczność Izraela zawini przez nieuwagę i sprawa ta będzie ukryta przed oczami zgromadzenia, mianowicie to, że uczynili coś sprzecznego z przykazaniami Jahwe i w ten sposób zawinili,
Kapłańska 4 14 a potem grzech, który popełnili, wyjdzie na jaw, w takim razie zgromadzenie przyprowadzi przed Namiot Spotkania młodego cielca jako ofiarę przebłagalną.
Kapłańska 4 15 Starsi społeczności włożą ręce na głowę cielca przed Jahwe, i ten cielec będzie zabity przed Jahwe.
Kapłańska 4 16 Namaszczony kapłan wniesie do Namiotu Spotkania część krwi cielca.
Kapłańska 4 17 Potem kapłan umoczy palec we krwi i pokropi siedem razy przed Jahwe, to jest przed zasłoną.
Kapłańska 4 18 Po maże także krwią rogi ołtarza, który jest przed Jahwe w Namiocie Spotkania. Całą resztę krwi wyleje na podstawę ołtarza ofiar całopalnych, który stoi przed wejściem do Namiotu Spotkania.
Kapłańska 4 19 A cały tłuszcz oddzieli od niego i zamieni w dym na ołtarzu.
Kapłańska 4 20 Potem postąpi z tym cielcem tak samo, jak postąpił z poprzednio wspomnianym cielcem ofiary przebłagalnej. Tak postąpi z nim. W ten sposób kapłan dokona za nich przebłagania i będzie im [wina] odpuszczona.
Kapłańska 4 21 Potem wyniosą tego cielca poza obóz i spalą, tak jak spalono pierwszego cielca. To jest ofiara przebłagalna za społeczność.
Kapłańska 4 22 Jeżeli zgrzeszy naczelnik rodu i przestąpi przez nieuwagę jedno z przykazań swego Boga, Jahwe, i w ten sposób zawini,
Kapłańska 4 23 i jeżeli zwrócę mu uwagę na jego grzech, który popełnił, to przyprowadzi w darze koziołka bez skazy.
Kapłańska 4 24 Potem włoży rękę na głowę koziołka, i zabiją go na miejscu, gdzie zabija się ofiary całopalne przed Jahwe. To jest ofiara przebłagalna.
Kapłańska 4 25 A kapłan umoczy palec we krwi ofiary przebłagalnej i po maże nią rogi ołtarza ofiar całopalnych. Całą resztę krwi wyleje na podstawę ołtarza ofiar całopalnych,
Kapłańska 4 26 cały zaś tłuszcz zamieni w dym na ołtarzu, tak jak tłuszcz ofiary pojednania. W ten sposób kapłan dokona przebłagania za grzech naczelnika rodu, i będzie mu odpuszczony.
Kapłańska 4 27 Jeżeli jakiś człowiek spośród ludu ziemi zgrzeszy przez nieuwagę, przestąpi jedno z przykazań Jahwe i w ten sposób zawini,
Kapłańska 4 28 i jeżeli zwrócę mu uwagę na jego grzech, który popełnił, to przyprowadzi w darze za swój grzech kozę bez skazy.
Kapłańska 4 29 Następnie włoży rękę na głowę ofiary przebłagalnej i zabije ją na miejscu ofiary całopalnej.
Kapłańska 4 30 Kapłan umoczy palec we krwi i pomaże nią rogi ołtarza ofiar całopalnych. Całą resztę krwi wyleje na podstawę ołtarza.
Kapłańska 4 31 Potem oddzieli cały tłuszcz, tak jak był oddzielony tłuszcz ofiary pojednania. Kapłan zamieni to w dym na ołtarzu jako miłą woń dla Jahwe. W ten sposób kapłan dokona przebłagania za niego i grzech będzie mu odpuszczony.
Kapłańska 4 32 Jeżeli zaś kto chce złożyć w darze owcę jako ofiarę przebłagalną, to przyprowadzi owcę bez skazy,
Kapłańska 4 33 włoży rękę na głowę ofiary przebłagalnej i zabije ją jako ofiarę przebłagalną na miejscu, gdzie się zabija ofiary całopalne.
Kapłańska 4 34 Potem kapłan umoczy palec we krwi ofiary przebłagalnej i pomaże nią rogi ołtarza ofiar całopalnych. Całą resztę krwi wyleje na podstawę ołtarza.
Kapłańska 4 35 Cały tłuszcz oddzieli, tak jak był oddzielony tłuszcz owcy, złożonej jako ofiara pojednania. Kapłan zamieni to w dym na ołtarzu, ponad ofiarami zapalnymi dla Jahwe. W ten sposób kapłan dokona przebłagania za jego grzech, który tamten popełnił, i będzie mu odpuszczony.

Kapłańska 5  1 Jeżeli kto zgrzeszy przez to, że usłyszawszy zaklęcie i mogąc zaświadczyć o przestępstwie, które widział lub znał, nie uczyni tego i w ten sposób zawini,
Kapłańska 5  2 albo jeżeli kto dotknie się czegoś nieczystego, na przykład padliny nieczystego dzikiego zwierzęcia albo padliny nieczystego domowego zwierzęcia, albo padliny nieczystego płazu, i nie uświadomi sobie tego, że stał się nieczystym i winnym,
Kapłańska 5  3 albo jeżeli kto dotknie się jakiejś nieczystości ludzkiej, jakiejkolwiek rzeczy, która może uczynić nieczystym, i z początku nie uświadomi sobie tego, a potem spostrzeże, że zawinił,
Kapłańska 5  4 albo jeżeli kto przysięga, mówiąc lekkomyślnie wargami, na zło albo na dobro, tak jak to bywa, że człowiek lekkomyślnie przysięga, i z początku nie uświadamia sobie tego, a potem spostrzeże, że zawinił przez jedną z tych rzeczy —
Kapłańska 5  5 jeżeli więc kto popełni jedno z tych przestępstw, to niech wyzna, że zgrzeszył przez to.
Kapłańska 5  6 Wtedy przyniesie jako ofiarę zadośćuczynienia dla Jahwe za swój grzech — samicę spośród małego bydła, owcę lub kozę, na ofiarę przebłagalną. A kapłan dokona przebłagania za jego grzech.
Kapłańska 5  7 Jeżeli zaś kto jest zbyt ubogi, aby móc przynieść owcę, to jako ofiarę zadośćuczynienia za grzech, który popełnił, przyniesie dwie synogarlice albo dwa młode gołębie dla Jahwe, jednego jako ofiarę przebłagalną, drugiego jako ofiarę całopalną.
Kapłańska 5  8 Przyniesie ją do kapłana, a ten ofiaruje najprzód tego gołębia, który jest przeznaczony na ofiarę przebłagalną. Złamie jego główkę przy karku, ale jej nie oddzieli.
Kapłańska 5  9 Potem pokropi ścianę ołtarza krwią ofiary przebłagalnej. Reszta krwi będzie wyciśnięta na podstawę ołtarza. To jest ofiara przebłagalna.
Kapłańska 5 10 Drugiego gołębia złoży jako ofiarę całopalną według zwyczaju. W ten sposób kapłan dokona przebłagania za grzech, który tamten popełnił, i będzie mu odpuszczony.
Kapłańska 5 11 Jeżeli zaś kto jest tak ubogi, że nie może ofiarować nawet dwu synogarlic albo dwóch młodych gołębi, to przyniesie na dar ofiarny za grzech dziesiątą część efy najczystszej mąki jako ofiarę przebłagalną, ale nie poleje jej oliwą ani nie położy na niej kadzidła, bo to jest ofiara przebłagalna.
Kapłańska 5 12 Przyniesie to do kapłana. Kapłan weźmie z tego pełną garść [mąki] jako "pamiątkę" i zamieni w dym na ołtarzu nad ofiarami spalanymi dla Jahwe. To jest ofiara przebłagalna.
Kapłańska 5 13 W ten sposób kapłan dokona przebłagania za jego grzech, który tamten popełnił przeciwko jednemu z tych przykazań, i będzie mu odpuszczony. Kapłan otrzyma swoją część, tak jak przy ofierze pokarmowej".
Kapłańska 5 14 Potem Jahwe powiedział do Mojżesza:
Kapłańska 5 15 "Jeżeli kto popełni nieuczciwość i zgrzeszy przez nieuwagę przywłaszczając sobie rzeczy poświęcone dla Jahwe, to przyniesie jako swoje zadośćuczynienie dla Jahwe baranka bez skazy, wziętego spośród drobnego bydła, którego wartość wynosiłaby według oszacowania dwa sykle srebra według wagi przybytku na ofiarę zadośćuczynienia.
Kapłańska 5 16 To, co sobie grzesznie przywłaszczył z rzeczy poświęconych, zwróci, oddając ponadto jedną piątą wartości, i odda to kapłanowi. W ten sposób kapłan dokona przebłagania za niego, ofiarując za niego baranka zadośćuczynienia, i będzie mu grzech odpuszczony.
Kapłańska 5 17 Jeżeli kto zgrzeszy, czyniąc coś przeciwnego przykazaniom Jahwe, nie będąc tego świadomy, i stanie się winny, i popełni przestępstwo,
Kapłańska 5 18 to przyniesie do kapłana baranka bez skazy, wziętego spośród drobnego bydła, według twojego oszacowania, jako ofiarę zadośćuczynienia. Wtedy kapłan dokona przebłagania za jego winę, którą tamten zaciągnął przez nieuwagę, nieświadomie, i będzie mu grzech odpuszczony.
Kapłańska 5 19 To jest ofiara zadośćuczynienia, bo naprawdę zawinił wobec Jahwe".
Kapłańska 5 20 Następnie Jahwe powiedział do Mojżesza:
Kapłańska 5 21 "Jeżeli kto zgrzeszy i popełni nieuczciwość względem Jahwe przez to, że zaprze się wobec bliźniego tego, co przyjął na przechowanie, albo wziął w rękę jako zastaw, albo ukradł, albo wymusił,
Kapłańska 5 22 albo jeżeli kto znalazł rzecz zgubioną i zaparł się tego, albo jeżeli złożył fałszywą przysięgę, dotyczącą jakiejkolwiek rzeczy, przez którą człowiek może zgrzeszyć —
Kapłańska 5 23 otóż kto tak zgrzeszył i stał się przez to winnym zadośćuczynienia, powinien oddać to, co ukradł, albo co wymusił, albo co wziął na przechowanie, albo rzecz zgubioną, którą znalazł,
Kapłańska 5 24 albo tę rzecz, co do której złożył fałszywą przysięgę — zwróci mianowicie całkowitą wartość tej rzeczy, dodając do niej jeszcze piątą część wartości. Powinien to oddać właścicielowi tego samego dnia, kiedy będzie składał ofiarę zadośćuczynienia.
Kapłańska 5 25 Potem przyprowadzi do Jahwe jako swoje zadośćuczynienie baranka bez skazy, wziętego spośród drobnego bydła według twego oszacowania na ofiarę zadośćuczynienia, którą należy przyprowadzić do kapłana.
Kapłańska 5 26 W ten sposób kapłan za niego dokona przebłagania wobec Jahwe, i będzie tamtemu odpuszczony jakikolwiek grzeszny czyn, który popełnił zaciągając winę".

Kapłańska 6  1 Dalej Jahwe powiedział do Mojżesza:
Kapłańska 6  2 "Rozkaż Aaronowi i jego synom, co następuje: Oto prawo odnoszące się do ofiary całopalnej: ofiara całopalna będzie na palenisku, na ołtarzu całą noc aż do rana, a ogień ołtarza będzie na nim płonął.
Kapłańska 6  3 Potem kapłan włoży szatę lnianą i spodnie lniane na ciało, usunie popiół z ofiary całopalnej, którą ogień strawił na ołtarzu, i wysypie go obok ołtarza.
Kapłańska 6  4 Następnie zdejmie ubranie, włoży inne szaty i wyniesie popiół poza obóz na miejsce czyste.
Kapłańska 6  5 Ogień na ołtarzu będzie stale płonąć — nigdy nie będzie wygasać. Na nim kapłan każdego poranka zapali drwa, na nim ułoży ofiarę całopalną, na nim zamieni w dym tłuszcz ofiar pojednania.
Kapłańska 6  6 Ogień nieustanny będzie płonąć na ołtarzu — nigdy nie będzie wygasać!
Kapłańska 6  7 Oto prawo odnoszące się do ofiary z pokarmów: Synowie Aarona przyniosą ją przed Jahwe — przed ołtarz.
Kapłańska 6  8 Potem wezmą z niej garść najczystszej mąki należącej do ofiary pokarmowej wraz z oliwą jej i z całym kadzidłem, które jest na tej ofierze, i zamienią to w dym na ołtarzu jako miłą woń, jako "pamiątkę" dla Jahwe.
Kapłańska 6  9 To, co pozostanie z tej ofiary, będzie pokarmem dla Aarona i jego synów. Jako chleby przaśne zjedzą to w miejscu poświęconym, na dziedzińcu Namiotu Spotkania.
Kapłańska 6 10 Nie będziecie piec z tego chlebów kwaszonych! To jest część, którą daję im z moich ofiar zapalnych. To są ofiary najświętsze, tak jak ofiary przebłagalne i ofiary zadośćuczynienia.
Kapłańska 6 11 Każdy mężczyzna spośród synów Aarona będzie je spożywał. To jest prawo wieczyste dla waszych pokoleń, dotyczące ofiar spalanych dla Jahwe. Każdy, kto się ich dotknie, będzie uświęcony".
Kapłańska 6 12 Dalej Jahwe powiedział do Mojżesza:
Kapłańska 6 13 "Oto dar Aarona i jego synów, który złożą dla Jahwe w dniu namaszczenia jednego z nich: będzie to ofiara z pokarmów wieczysta — jedna dziesiąta efy najczystszej mąki, z tego połowa rano, a połowa wieczorem.
Kapłańska 6 14 Będzie ona przyrządzona na patelni z oliwą. Kiedy będzie rozczyniona, przyniesiesz ją. Jako ofiarę pokarmową podzieloną na kawałki ofiarujesz ją. Będzie to miła woń dla Jahwe.
Kapłańska 6 15 Kapłan, który będzie namaszczony na miejsce Aarona spośród jego synów, to samo uczyni. To jest prawo wieczyste dla Jahwe: ta ofiara będzie w całości zamieniona w dym!
Kapłańska 6 16 Każda ofiara pokarmowa kapłana będzie w całości spalona — nic z niej nie wolno jeść!"
Kapłańska 6 17 Dalej Jahwe powiedział do Mojżesza:
Kapłańska 6 18 "Tak powiedz do Aarona i jego synów: To jest prawo odnoszące się do ofiary przebłagalnej: na tym samym miejscu, na którym będzie zabijana ofiara całopalna, będzie także zabijana ofiara przebłagalna przed Jahwe. To jest rzecz bardzo święta!
Kapłańska 6 19 Kapłan, który będzie składał ofiarę przebłagalną, będzie z niej spożywał. Na miejscu poświęconym będzie spożywana, na dziedzińcu Namiotu Spotkania.
Kapłańska 6 20 Każdy, kto dotknie jej mięsa, będzie uświęcony. Jeżeli trochę z jej krwi skropi ubranie, to miejsce owo, które krew skropi, ma być wyprane w miejscu poświęconym.
Kapłańska 6 21 Jeżeli to mięso było gotowane w naczyniu glinianym, naczynie owo będzie rozbite, jeżeli zaś było gotowane w naczyniu miedzianym, będzie ono wyszorowane i wypłukane wodą.
Kapłańska 6 22 Każdy mężczyzna spośród kapłanów będzie spożywać z niej. To jest rzecz bardzo święta!
Kapłańska 6 23 Ale jeżeli część krwi z ofiary przebłagalnej była wniesiona do Namiotu Spotkania, aby w Miejscu Świętym był dokonany obrzęd przebłagania, to nie wolno jeść z tej ofiary. Będzie ona cała spalona w ogniu.

Kapłańska 7  1 Oto prawo odnoszące się do ofiary zadośćuczynienia: jest ona rzeczą bardzo świętą.
Kapłańska 7  2 Na tym samym miejscu, na którym będą zabijać ofiarę całopalną, będą także zabijać ofiarę zadośćuczynienia. Krew jej wyleją dokoła ołtarza,
Kapłańska 7  3 ale cały jej tłuszcz będzie złożony w ofierze: ogon, tłuszcz, który okrywa wnętrzności,
Kapłańska 7  4 obie nerki i tłuszcz, który jest na nich, który sięga aż do lędźwi, a także płat tłuszczu na wątrobie — przy nerkach będzie oddzielony.
Kapłańska 7  5 Kapłan zamieni to wszystko w dym na ołtarzu jako ofiarę spalaną dla Jahwe. To jest ofiara zadośćuczynienia.
Kapłańska 7  6 Każdy mężczyzna spośród kapłanów będzie z niej spożywał. Będzie spożywana w miejscu poświęconym, to jest rzecz bardzo święta.
Kapłańska 7  7 Ofiary przebłagalne i ofiary zadośćuczynienia podlegają temu samemu prawu: będą one należały do tego kapłana, który dokonuje obrzędu przebłagania.
Kapłańska 7  8 Jeżeli zaś kapłan składa za kogoś ofiarę całopalną, to otrzyma skórę zwierzęcia, które złożył w ofierze.
Kapłańska 7  9 Także i każda ofiara pokarmowa upieczona w piecu albo przyrządzona w kociołku lub na patelni będzie należeć do tego kapłana, który ją złożył.
Kapłańska 7 10 Ale każda ofiara pokarmowa zaprawiona oliwą albo sucha będzie należeć do wszystkich synów Aarona po równej części.
Kapłańska 7 11 Oto prawo odnoszące się do ofiary pojednania, która będzie składana dla Jahwe:
Kapłańska 7 12 Jeżeli kto składa ją jako ofiarę dziękczynną, to dołączy do tej ofiary dziękczynnej także i placki przaśne rozczynione oliwą i cienkie placuszki przaśne, i mąkę najczystszą zaprawioną oliwą.
Kapłańska 7 13 Obok placków z ciasta kwaszonego będzie złożony jego dar poza ofiarą dziękczynną pojednania.
Kapłańska 7 14 Z każdego rodzaju darów ofiarnych będzie odłączony jeden jako dar szczególny dla Jahwe. Otrzyma go kapłan, który pokropi krwią ofiary pojednania.
Kapłańska 7 15 Mięso dziękczynnych ofiar pojednania musi być zjedzone tego samego dnia — nie wolno zostawiać z niego nic aż do rana.
Kapłańska 7 16 Jeżeli jednak ma to być ofiara wynikająca ze ślubu albo jako ofiara dobrowolna, to [mięso żertwy] powinno się jeść tego samego dnia, ale resztę z niego można zjeść następnego dnia.
Kapłańska 7 17 Jednak jeżeli część z tego mięsa pozostanie jeszcze na trzeci dzień, to będzie spalona w ogniu.
Kapłańska 7 18 Jeżeli kto zje coś z mięsa ofiary pojednania na trzeci dzień, to ta ofiara nie będzie przyjęta, nie będzie ona policzona temu, który ją złożył, bo jest to rzecz nieczysta, a ten, który ją spożyje, zaciągnie winę.
Kapłańska 7 19 Także i mięso, które się zetknęło z czymś nieczystym, nie może być jedzone. Powinno być spalone w ogniu. Poza tym każdy, kto jest czysty, może jeść mięso.
Kapłańska 7 20 Jeżeli jednak kto, będąc w stanie nieczystości, będzie jadł mięso z ofiary pojednania, która jest dla Jahwe, będzie wykluczony spośród swego ludu.
Kapłańska 7 21 Jeżeli kto dotknie jakiejś nieczystości ludzkiej albo nieczystego zwierzęcia, albo jakiegoś nieczystego robactwa, i spożyje coś z mięsa ofiary pojednania należącej do Jahwe, będzie wykluczony spośród swego ludu".
Kapłańska 7 22 Dalej Jahwe powiedział do Mojżesza:
Kapłańska 7 23 "Powiedz do synów Izraela: Nie wolno wam jeść tłuszczu cielców, owiec i kóz!
Kapłańska 7 24 Wolno posługiwać się tłuszczem zwierząt padłych lub rozszarpanych dla różnych celów, ale nie wolno go jeść.
Kapłańska 7 25 Każdy, kto je tłuszcz zwierząt składanych na ofiarę zapalną dla Jahwe, będzie wykluczony spośród swego ludu.
Kapłańska 7 26 Gdziekolwiek będziecie mieszkać, nie wolno wam spożywać żadnej krwi: ani krwi ptaków, ani krwi bydląt.
Kapłańska 7 27 Ktokolwiek spożywa jakąkolwiek krew, będzie wykluczony spośród swego ludu".
Kapłańska 7 28 Dalej Jahwe powiedział do Mojżesza: "Powiedz do synów Izraela:
Kapłańska 7 29 Kto chce złożyć dla Jahwe ofiarę pojednania, przyniesie dar swój dla Jahwe, wzięty z ofiary pojednania.
Kapłańska 7 30 Własnoręcznie przyniesie ofiary zapalne dla Jahwe: tłuszcz z mostka przyniesie i mostek, aby dokonać nim obrzędu "kołysania" przed Jahwe.
Kapłańska 7 31 Potem kapłan na ołtarzu tłuszcz zamieni w dym, a mostek będzie dla Aarona i jego synów.
Kapłańska 7 32 Także i prawą łopatkę oddacie kapłanowi, jako część kapłańską z ofiar pojednania.
Kapłańska 7 33 Ten spośród synów Aarona, który składa w ofierze krew i tłuszcz ofiar pojednania, otrzyma jako swoją część prawą łopatkę.
Kapłańska 7 34 Bo mostek kołysania i łopatkę podniesienia biorę od synów Izraela z ich ofiar pojednania i daję je Aaronowi kapłanowi i jego synom, jako należność wieczystą od synów Izraela".
Kapłańska 7 35 To jest część z ofiar spalanych dla Jahwe, która należy się Aaronowi i jego synom od dnia wyświęcenia ich na kapłanów Jahwe.
Kapłańska 7 36 W dniu, kiedy ich Jahwe namaścił, rozkazał Izraelowi dawać im to. To jest ustawa wieczysta dla ich pokoleń.
Kapłańska 7 37 To jest prawo dotyczące ofiary całopalnej, ofiary pokarmowej, ofiary przebłagalnej, ofiary zadośćuczynienia, ofiary wyświęcenia i ofiary pojednania.
Kapłańska 7 38 To rozkazał Jahwe Mojżeszowi na górze Synaj w dniu, kiedy polecił synom Izraela składać dary dla Jahwe na pustyni synajskiej.

Kapłańska 8  1 Potem Jahwe powiedział do Mojżesza:
Kapłańska 8  2 "Weź Aarona i jego synów, szaty, oliwę do namaszczenia, cielca na ofiarę przebłagalną, dwa barany i kosz chlebów przaśnych.
Kapłańska 8  3 Następnie zgromadź całą społeczność przed wejściem do Namiotu Spotkania".
Kapłańska 8  4 Mojżesz uczynił tak, jak mu Jahwe rozkazał, i społeczność zgromadziła się przed wejściem do Namiotu Spotkania.
Kapłańska 8  5 Potem Mojżesz powiedział do społeczności: "Oto, co mi Jahwe kazał uczynić!"
Kapłańska 8  6 Wtedy Mojżesz kazał się przybliżyć Aaronowi i jego synom i obmył ich wodą.
Kapłańska 8  7 Ubrał go w tunikę, opasał go ozdobnym pasem, włożył na niego wierzchnią szatę, na niej umieścił jeszcze efod, opasał go przepaską efodu i przymocował go nią.
Kapłańska 8  8 Potem umieścił na nim pektorał i włożył do pektorału urim i tummim.
Kapłańska 8  9 Włożył mu na głowę tiarę i przymocował na przedniej stronie tiary blachę złotą, święty diadem, tak jak nakazał Jahwe Mojżeszowi.
Kapłańska 8 10 Potem Mojżesz wziął oliwę namaszczenia, namaścił przybytek wraz ze wszystkim, co w nim było, i poświęcił te rzeczy.
Kapłańska 8 11 Także pokropił nią siedem razy ołtarz i namaścił ołtarz razem z całym jego sprzętem, również kadź na wodę i jej podstawę, aby je poświęcić.
Kapłańska 8 12 Potem wylał [trochę] oliwy namaszczenia na głowę Aarona i namaścił go, aby go poświęcić.
Kapłańska 8 13 Następnie Mojżesz kazał synom Aarona przybliżyć się, włożył na nich tuniki, przepasał ich ozdobnymi pasami i okrył ich głowy mitrami, tak jak Jahwe nakazał Mojżeszowi.
Kapłańska 8 14 Potem przyprowadzono cielca na ofiarę przebłagalną. Aaron i jego synowie włożyli ręce na głowę cielca ofiary przebłagalnej.
Kapłańska 8 15 Mojżesz zabił go, wziął krew jego i pomazał nią palcem rogi ołtarza dokoła — w ten sposób oczyścił ołtarz. Resztę krwi wylał na podstawę ołtarza i tak poświęcił go, i dokonał przebłagania.
Kapłańska 8 16 Potem wziął cały tłuszcz, który jest na wnętrznościach, i płat tłuszczu, który okrywa wątrobę, jak również i obie nerki wraz z ich tłuszczem. Mojżesz zamienił je w dym na ołtarzu.
Kapłańska 8 17 A cielca razem ze skórą, mięsem i mierzwą spalił w ogniu poza obozem, tak jak nakazał Jahwe Mojżeszowi.
Kapłańska 8 18 Potem przyprowadzono barana na ofiarę całopalną. Aaron i jego synowie włożyli ręce na głowę barana.
Kapłańska 8 19 Mojżesz zabił go i pokropił krwią ołtarz dokoła.
Kapłańska 8 20 Potem Mojżesz pokrajał barana na części i zamienił w dym głowę, części i tłuszcz.
Kapłańska 8 21 Następnie Mojżesz obmył wodą wnętrzności i nogi barana i zamienił w dym całego barana na ołtarzu. To było całopalenie, miła woń, ofiara spalana dla Jahwe, tak jak nakazał Jahwe Mojżeszowi.
Kapłańska 8 22 Potem przyprowadzono drugiego barana, barana [ofiary] wyświęcenia. Aaron i jego synowie włożyli ręce na głowę barana.
Kapłańska 8 23 Mojżesz zabił go, wziął trochę jego krwi i pomazał nią wierzch prawego ucha Aarona, duży palec jego prawej ręki i duży palec jego prawej nogi.
Kapłańska 8 24 Potem Mojżesz kazał się przybliżyć synom Aarona i pomazał krwią wierzchy ich prawych uszu, duże palce ich prawych rąk i duże palce ich prawych nóg. Resztę krwi wylał Mojżesz dokoła ołtarza.
Kapłańska 8 25 Potem wziął tłuszcz, ogon i cały tłuszcz, który jest na wnętrznościach wraz z płatem tłuszczu, który okrywa wątrobę, a także obie nerki z ich tłuszczem i prawą łopatkę.
Kapłańska 8 26 Z kosza chlebów przaśnych, który stoi przed Jahwe, wziął jeden chleb przaśny, jeden placek przyrządzony z oliwą i jeden cienki placuszek. Umieścił je na kawałkach tłuszczu i na prawej łopatce.
Kapłańska 8 27 Potem położył to wszystko na dłoniach Aarona i na dłoniach jego synów i dokonał nimi obrzędu "kołysania" przed Jahwe.
Kapłańska 8 28 Następnie Mojżesz wziął to wszystko z ich dłoni i zamienił w dym na ołtarzu nad całopaleniem. To była ofiara wyświęcenia, miła woń, ofiara spalana dla Jahwe.
Kapłańska 8 29 Mojżesz wziął mostek i dokonał nim obrzędu "kołysania" przed Jahwe. To była część Mojżesza z barana [ofiary] wyświęcenia, jak nakazał Jahwe Mojżeszowi.
Kapłańska 8 30 Potem Mojżesz wziął trochę oliwy namaszczenia i trochę krwi z ołtarza i pokropił nią Aarona i jego szaty, a z nim jego synów i ich szaty. Tak poświęcił Aarona z jego szatami i z nim jego synów z ich szatami.
Kapłańska 8 31 Potem powiedział Mojżesz do Aarona i do jego synów: "Ugotujcie mięso przy wejściu do Namiotu Spotkania. Tam jedzcie je z chlebem, który jest w koszu święceń. Tak mi nakazano w słowach: Aaron i jego synowie będą je jedli*.
Kapłańska 8 32 Resztę mięsa i chleba spalicie w ogniu.
Kapłańska 8 33 Od wejścia do Namiotu Spotkania nie będziecie odchodzić przez siedem dni, aż do dnia, kiedy skończą się dni waszych święceń, bo przez siedem dni będziecie wyświęcani.
Kapłańska 8 34 Tak jak dzisiaj uczyniono, tak Jahwe nakazał czynić, aby dokonać za was przebłagania.
Kapłańska 8 35 Przez siedem dni będziecie siedzieć przy wejściu do Namiotu Spotkania dzień i noc na straży Jahwe, abyście nie pomarli. Taki nakaz otrzymałem".
Kapłańska 8 36 Aaron i jego synowie uczynili to wszystko, co Jahwe nakazał im przez Mojżesza.

Kapłańska 9  1 Ósmego dnia zawołał Mojżesz Aarona, jego synów i starszych Izraela.
Kapłańska 9  2 Potem powiedział do Aarona: "Weź sobie młodego cielca na ofiarę przebłagalną i barana na ofiarę całopalną, oba bez skazy, i przyprowadź przed Jahwe.
Kapłańska 9  3 A do synów Izraela tak powiedz: Weźcie koziołka na ofiarę przebłagalną, cielca rocznego i baranka rocznego, obydwa bez skazy na ofiarę całopalną,
Kapłańska 9  4 cielca i barana na ofiarę pojednania, aby je ofiarować przed Jahwe, a także ofiarę pokarmową zaprawioną oliwą, bo dzisiaj Jahwe wam się ukaże".
Kapłańska 9  5 Przyprowadzili więc to, co im nakazał Mojżesz, przed Namiot Spotkania. Potem cała społeczność zbliżyła się i stanęła przed Jahwe.
Kapłańska 9  6 Wtedy Mojżesz powiedział: "Oto co Jahwe nakazał uczynić, aby chwała Jahwe wam się ukazała!"
Kapłańska 9  7 Do Aarona zaś Mojżesz powiedział: "Zbliż się do ołtarza, złóż ofiarę przebłagalną i ofiarę całopalną, dokonaj przebłagania za siebie i za lud, złóż dar za lud i dokonaj przebłagania za nich, tak jak Jahwe rozkazał".
Kapłańska 9  8 Wtedy Aaron zbliżył się do ołtarza i zabił cielca na ofiarę przebłagalną za siebie samego.
Kapłańska 9  9 Synowie Aarona podali mu krew, a on umoczył palec we krwi, pomazał nią rogi ołtarza i wylał krew na podstawę ołtarza.
Kapłańska 9 10 Tłuszcz, nerki i płat tłuszczu, który okrywa wątrobę ofiary przebłagalnej, zamienił w dym na ołtarzu, tak jak Jahwe nakazał Mojżeszowi.
Kapłańska 9 11 Mięso zaś i skórę spalił w ogniu poza obozem.
Kapłańska 9 12 Potem zabił ofiarę całopalną. Synowie Aarona podali mu krew, i wylał ją dokoła ołtarza.
Kapłańska 9 13 Podali mu też ofiarę całopalną podzieloną na części, razem z głową, a on zamienił to w dym na ołtarzu.
Kapłańska 9 14 Następnie obmył wnętrzności i nogi i zamienił je w dym nad całopaleniem na ołtarzu.
Kapłańska 9 15 Potem złożył dar za lud. Wziął kozła, który był przeznaczony na ofiarę przebłagalną za lud, zabił go i złożył go jako ofiarę przebłagalną, tak jak poprzednio.
Kapłańska 9 16 Następnie złożył ofiarę całopalną i postąpił z nią według zwyczaju.
Kapłańska 9 17 Dalej złożył ofiarę pokarmową, wziął z niej jedną pełną garść i zamienił ją w dym na ołtarzu poza ofiarą poranną.
Kapłańska 9 18 Potem zabił cielca i barana jako ofiarę pojednania dla ludu. Synowie Aarona podali mu krew, a on wylał ją dokoła ołtarza.
Kapłańska 9 19 Tłuste części cielca i barana — ogon, tłuszcz, który okrywa wnętrzności, nerki i płat tłuszczu, który jest na wątrobie,
Kapłańska 9 20 te części tłuste położyli na mostkach, a on zamienił te części tłuste w dym na ołtarzu.
Kapłańska 9 21 Mostkami i prawymi łopatkami Aaron dokonał obrzędu "kołysania" przed Jahwe, tak jak nakazał Jahwe.
Kapłańska 9 22 Następnie Aaron podniósł ręce w stronę ludu i pobłogosławił go. I zszedł po ukończeniu ofiary przebłagalnej, ofiary całopalnej i ofiar pojednania.
Kapłańska 9 23 Mojżesz i Aaron weszli do Namiotu Spotkania, potem wyszli stamtąd i pobłogosławili lud. Wtedy chwała Jahwe ukazała się całemu ludowi.
Kapłańska 9 24 Ogień wyszedł od Jahwe i strawił ofiarę całopalną razem z częściami tłustymi na ołtarzu. Widząc to cały lud krzyknął z radości i upadł na twarz

Kapłańska 10  1 Nadab i Abihu, synowie Aarona, wzięli każdy swoją kadzielnicę, nabrali do niej ognia, włożyli na niego kadzidło i ofiarowali przed Jahwe ogień inny, niż był im nakazany.
Kapłańska 10  2 Wtedy ogień wyszedł od Jahwe i pochłonął ich. Umarli przed Jahwe.
Kapłańska 10  3 Mojżesz powiedział do Aarona: "To jest, co Jahwe powiedział: Okażę moją świętość tym, co zbliżają się do Mnie, okażę chwałę moją przed całym ludem". Aaron zamilkł.
Kapłańska 10  4 Potem Mojżesz zawołał Miszaela i Elsafana, synów Uzzjela, który był stryjem Aarona, i powiedział do nich: "Zbliżcie się! Wynieście swoich braci sprzed Miejsca Świętego poza obóz!"
Kapłańska 10  5 Wtedy oni zbliżyli się i wynieśli ich w ich tunikach poza obóz, tak jak powiedział Mojżesz.
Kapłańska 10  6 Potem Mojżesz powiedział do Aarona i jego synów, Eleazara i Itamara: "Nie będziecie zaniedbywać uczesania głowy i nie będziecie rozdzierać szat, abyście nie pomarli i aby On nie rozgniewał się na całą społeczność. Wasi bracia, cały dom Izraela, będą opłakiwać ten pożar, który Jahwe zapalił.
Kapłańska 10  7 Nie będziecie odchodzić od wejścia do Namiotu Spotkania, abyście nie pomarli, ponieważ olej namaszczenia Jahwe jest na was". A oni postąpili tak, jak Mojżesz im powiedział.
Kapłańska 10  8 Następnie Jahwe powiedział do Aarona:
Kapłańska 10  9 "Kiedy będziecie wchodzić do Namiotu Spotkania, ty i synowie twoi, nie będziecie pić wina ani sycery, abyście nie pomarli! To jest ustawa wieczysta dla wszystkich waszych pokoleń,
Kapłańska 10 10 abyście rozróżniali między tym, co święte, a tym, co świeckie, między tym, co nieczyste, a tym, co czyste,
Kapłańska 10 11 abyście nauczali synów Izraela wszystkich ustaw, które Jahwe ogłosił wam przez Mojżesza".
Kapłańska 10 12 Potem Mojżesz powiedział do Aarona i do jego pozostałych synów, Eleazara i Itamara: "Weźcie ofiarę pokarmową, która pozostała z ofiar spalanych dla Jahwe, i zjedzcie ją bez kwasu koło ołtarza, bo to jest rzecz bardzo święta.
Kapłańska 10 13 Będziecie to jeść w miejscu poświęconym, bo to jest część należna tobie i synom twoim z ofiar spalanych dla Jahwe. Taki nakaz otrzymałem.
Kapłańska 10 14 Mostek kołysania i łopatkę podniesienia będziecie jedli w miejscu czystym, ty i synowie twoi, i córki twoje z tobą. To się należy tobie i twoim synom z ofiar pojednania synów Izraela.
Kapłańska 10 15 Będą przynosić łopatkę podniesienia i mostek kołysania razem z częściami tłustymi, przeznaczonymi na ofiarę spalaną, aby nimi dokonać obrzędu "kołysania" przed Jahwe. To się będzie należeć tobie i twoim synom, jako należność wieczysta, tak jak Jahwe nakazał".
Kapłańska 10 16 Mojżesz szukał pilnie kozła ofiary przebłagalnej i okazało się, że został spalony. Wtedy rozgniewał się na pozostałych synów Aarona, to jest na Eleazara i Itamara, i powiedział do nich:
Kapłańska 10 17 "Dlaczego nie spożyliście ofiary przebłagalnej w miejscu poświęconym? Przecież ona jest rzeczą bardzo świętą. On dał ją wam, abyśście zgładzili winę społeczności, abyście przebłagali za nich Jahwe.
Kapłańska 10 18 Krew jej nie była wniesiona do Miejsca Świętego. A więc winniście byli spożyć ją w Miejscu Świętym, tak jak mi nakazano".
Kapłańska 10 19 Wtedy Aaron powiedział do Mojżesza: "Oto dzisiaj oni złożyli ofiarę przebłagalną i ofiarę całopalną przed Jahwe i taka rzecz mnie spotkała! Gdybym dzisiaj jadł ofiarę przebłagalną, czy Jahwe uznałby to za dobre?"
Kapłańska 10 20 Mojżesz wysłuchał tej odpowiedzi i uznał ją za dobrą.

Kapłańska 11  1 Następnie Jahwe powiedział do Mojżesza i Aarona:
Kapłańska 11  2 "Tak mówcie do synów Izraela: Oto zwierzęta, które będziecie jeść spośród wszystkich zwierząt, które są na ziemi:
Kapłańska 11  3 Będziecie jedli każde zwierzę czworonożne, które ma rozdzielone kopyta, to jest racice, i które przeżuwa.
Kapłańska 11  4 Ale [następujących zwierząt] mających rozdzielone kopyto i przeżuwających nie będziecie jedli: wielbłąd, ponieważ przeżuwa, ale nie ma rozdzielonego kopyta — będzie dla was nieczysty;
Kapłańska 11  5 świstak, ponieważ przeżuwa, ale nie ma rozdzielonego kopyta — będzie dla was nieczysty;
Kapłańska 11  6 zając, ponieważ przeżuwa, ale nie ma rozdzielonego kopyta — będzie dla was nieczysty;
Kapłańska 11  7 wieprz, ponieważ ma rozdzielone kopyto, ale nie przeżuwa — będzie dla was nieczysty.
Kapłańska 11  8 Nie będziecie jedli ich mięsa ani dotykali ich padliny — są one dla was nieczyste.
Kapłańska 11  9 Będziecie jedli następujące istoty wodne: wszystkie istoty wodne, w morzach i rzekach, które mają płetwy i łuski, będziecie jedli.
Kapłańska 11 10 Ale każda istota wodna, która nie ma płetw albo łusek w morzach i rzekach spośród wszystkiego, co się roi w wodzie, i spośród wszystkich zwierząt wodnych, będzie dla was obrzydliwością.
Kapłańska 11 11 Będą one dla was obrzydliwością. Nie będziecie jedli ich mięsa i będziecie się brzydzić ich padliną.
Kapłańska 11 12 Wszystkie istoty wodne, które nie mają płetw albo łusek, będą dla was obrzydliwością.
Kapłańska 11 13 Spośród ptaków będziecie mieli w obrzydzeniu i nie będziecie ich jedli, bo są obrzydliwością, następujące: orzeł, sęp czarny, orzeł morski,
Kapłańska 11 14 wszelkie gatunki kani i sokołów,
Kapłańska 11 15 wszelkie gatunki kruków,
Kapłańska 11 16 struś, sowa, mewa, wszelkie gatunki jastrzębi,
Kapłańska 11 17 puszczyk, kormoran, ibis,
Kapłańska 11 18 łabędź, pelikan, ścierwik,
Kapłańska 11 19 bocian, wszelkie gatunki czapli, dudek i nietoperz.
Kapłańska 11 20 Wszelkie latające czworonożne owady będą dla was obrzydliwością.
Kapłańska 11 21 Ale będziecie jeść spośród czworonożnych latających owadów tylko te, których [tylne] kończyny wystają ponad nogami [przednimi], aby [mogły] skakać na nich po ziemi.
Kapłańska 11 22 Następujące spośród nich możecie jeść: wszelkie gatunki szarańczy, wszelkie gatunki soleam, wszelkie gatunki chargol i wszelkie gatunki chagab*
Kapłańska 11 23 Wszystkie inne gatunki latających owadów czworonożnych będą dla was obrzydliwością.
Kapłańska 11 24 Następujące zwierzęta czynią człowieka nieczystym. Każdy, kto dotknie się ich padliny, będzie nieczysty aż do wieczora.
Kapłańska 11 25 Każdy, kto będzie nosić ich padlinę, wypierze ubranie i pozostanie nieczysty aż do wieczora.
Kapłańska 11 26 Każde zwierzę, które ma kopyta, ale nie rozdzielone, i nie przeżuwa, będzie nieczyste dla was. Każdy, kto się go dotknie, będzie nieczysty.
Kapłańska 11 27 Każde zwierzę czworonożne, które chodzi opierając się na stopach, będzie nieczyste dla was. Każdy, kto dotknie się jego padliny, będzie nieczysty aż do wieczora.
Kapłańska 11 28 Każdy, kto będzie nosić ich padlinę, wypierze ubranie i pozostanie nieczysty aż do wieczora. To są rzeczy nieczyste dla was!
Kapłańska 11 29 Spośród małych zwierząt, które poruszają się na ziemi, następujące są nieczyste: kret, mysz i wszelkie gatunki jaszczurek,
Kapłańska 11 30 gekko, żółw, salamandra, skolopendra i kameleon.
Kapłańska 11 31 Te są nieczyste dla was spośród małych zwierząt, które poruszają się na ziemi. Każdy, kto dotknie się ich padliny, będzie nieczysty aż do wieczora.
Kapłańska 11 32 Jeżeli które z tych zwierząt nieżywe upadnie na coś, to ta rzecz będzie nieczysta, niezależnie od tego, czy to będzie naczynie drewniane, czy ubranie, czy skóra, czy worek, czy jakiekolwiek narzędzie pracy. Obmyją je wodą i pozostanie nieczyste aż do wieczora, potem będzie czyste.
Kapłańska 11 33 Jeżeli któreś z tych zwierząt wpadnie do naczynia glinianego, to wszystko, co jest wewnątrz naczynia, będzie nieczyste, a naczynie rozbijecie.
Kapłańska 11 34 Każdy pokarm, który się spożywa, do którego się dostanie woda z tego naczynia, będzie nieczysty. Każdy napój, który bywa używany do picia w jakimkolwiek naczyniu, będzie nieczysty.
Kapłańska 11 35 Na cokolwiek upadnie takie zwierzę nieżywe, będzie nieczyste: piecyk albo piekarnik ma być zniszczony. One są nieczyste i będą nieczyste dla was.
Kapłańska 11 36 Tylko źródła i cysterny, to jest zbiorniki wody, pozostają czyste, ale ten, kto dotknie się w nich padliny, będzie nieczysty.
Kapłańska 11 37 Jeżeli taka padlina upadnie na ziarno przeznaczone do siewu, to ziarno pozostanie czyste,
Kapłańska 11 38 ale jeżeli ziarno jest mokre i taka padlina upadnie na nie, to jest ono dla was nieczyste.
Kapłańska 11 39 Jeżeli zdechnie jedno ze zwierząt, które wam służą za pokarm, i ktoś dotknie się tej padliny, będzie nieczysty aż do wieczora.
Kapłańska 11 40 Jeżeli kto zje coś z takiej padliny, to wypierze ubranie i będzie nieczysty aż do wieczora. Także i ten, kto nosi taką padlinę, wypierze ubranie i będzie nieczysty aż do wieczora.
Kapłańska 11 41 Wszelkie małe zwierzęta, które pełzają po ziemi, są obrzydliwością — nie wolno ich jeść!
Kapłańska 11 42 Cokolwiek pełza na brzuchu, cokolwiek chodzi na czterech nogach i cokolwiek ma wiele nóg spośród małych zwierząt pełzających po ziemi, nie będzie przez was jedzone, bo to jest obrzydliwość.
Kapłańska 11 43 Nie plugawcie siebie samych przez jedzenie wszelkich małych zwierząt pełzających, nie zanieczyszczajcie się przez nie, przez to stalibyście się nieczystymi.
Kapłańska 11 44 Ponieważ Ja jestem Jahwe, Bóg wasz — uświęćcie się. Bądźcie świętymi, ponieważ Ja jestem święty! Nie będziecie się plugawić małymi zwierzętami, które pełzają po ziemi.
Kapłańska 11 45 Bo Ja jestem Jahwe, który wyprowadziłem was z ziemi egipskiej, abym był waszym Bogiem. Bądźcie więc świętymi, bo Ja jestem święty!
Kapłańska 11 46 To jest prawo dotyczące zwierząt, ptaków i wszelkich istot żyjących, które poruszają się w wodzie, i wszelkich stworzeń pełzających po ziemi,
Kapłańska 11 47 abyście rozróżniali między tym, co nieczyste, a tym, co czyste, między zwierzętami jadalnymi a tymi, których jeść nie wolno".

Kapłańska 12  1 Dalej powiedział Jahwe do Mojżesza:
Kapłańska 12  2 "Powiedz do synów Izraela: Jeżeli kobieta zaszła w ciążę i urodziła chłopca, pozostanie przez siedem dni nieczysta, tak samo jak podczas stanu nieczystości spowodowanego przez miesięczne krwawienie.
Kapłańska 12  3 Ósmego dnia [chłopiec] zostanie obrzezany.
Kapłańska 12  4 Potem ona pozostanie przez trzydzieści trzy dni dla oczyszczenia krwi: nie będzie dotykać niczego świętego i nie będzie wchodzić do świątyni, dopóki nie skończą się dni jej oczyszczenia.
Kapłańska 12  5 Jeżeli zaś urodzi dziewczynkę, będzie nieczysta przez dwa tygodnie, tak jak podczas miesięcznego krwawienia. Potem pozostanie przez sześćdziesiąt sześć dni dla oczyszczenia krwi.
Kapłańska 12  6 Kiedy zaś skończą się dni jej oczyszczenia z powodu urodzenia syna lub córki, przyniesie do kapłana, przed wejście do Namiotu Spotkania, jednorocznego baranka na ofiarę całopalną i młodego gołębia lub synogarlicę na ofiarę przebłagalną.
Kapłańska 12  7 Ten złoży to w ofierze przed Jahwe, aby za nią dokonać przebłagania. W ten sposób będzie ona oczyszczona od upływu krwi. To jest prawo dotyczące tej, która urodziła syna lub córkę.
Kapłańska 12  8 Jeżeli zaś ona jest zbyt uboga, aby przynieść baranka, to przyniesie dwie synogarlice albo dwa młode gołębie, jednego na ofiarę całopalną i jednego na ofiarę przebłagalną. W ten sposób kapłan dokona przebłagania za nią, i będzie oczyszczona".

Kapłańska 13  1 Dalej powiedział Jahwe do Mojżesza i Aarona:
Kapłańska 13  2 "Jeżeli u kogoś na skórze ciała pojawi się nabrzmienie albo wysypka, albo biała plama, która na skórze jego ciała jest oznaką trądu, to przyprowadzą go do kapłana Aarona albo do jednego z jego synów kapłanów.
Kapłańska 13  3 Kapłan obejrzy chore miejsce na skórze ciała: jeżeli włosy na chorym miejscu stały się białe i jeżeli znak zdaje się być wklęśnięty w stosunku do skóry ciała, jest to plaga trądu. Kapłan stwierdzi to i uzna człowieka za nieczystego.
Kapłańska 13  4 Jeżeli jednak plama na skórze jego ciała jest biała, ale nie zdaje się być wklęśnięta w stosunku do skóry i włosy nie pobielały, to kapłan odosobni chorego na siedem dni.
Kapłańska 13  5 Siódmego dnia kapłan go obejrzy. Jeżeli kapłan stwierdzi, że plama nie powiększa się, nie rozszerza się na skórze, to odosobni go znowu na siedem dni.
Kapłańska 13  6 Potem, siódmego dnia, kapłan znowu obejrzy go. Jeżeli plama stała się matowa i nie rozszerzyła się na skórze, to kapłan uzna go za czystego. To była zwykła wysypka. Wypierze ubranie i będzie czysty.
Kapłańska 13  7 Jeżeli jednak wysypka rozszerzyła się na skórze po stawieniu się chorego przed kapłanem w celu oczyszczenia, w takim razie stawi się przed kapłanem po raz drugi.
Kapłańska 13  8 Kapłan obejrzy go. Jeżeli stwierdzi, że wysypka rozszerzyła się na skórze, uzna go za nieczystego: jest to trąd.
Kapłańska 13  9 Jeżeli ukaże się na kimś trąd, przyprowadzą go do kapłana.
Kapłańska 13 10 Kiedy kapłan obejrzy go i stwierdzi, że na skórze jego jest białe nabrzmienie, porośnięte białym włosem, i żywe mięso na tym nabrzmieniu,
Kapłańska 13 11 to znaczy, że na skórze ciała jego jest trąd zastarzały. Kapłan uzna go za nieczystego. Nie odosobni go, bo on jest nieczysty.
Kapłańska 13 12 Jeżeli zaś trąd mocno kwitnie na skórze i okrywa całą skórę od stóp do głów, gdziekolwiek spojrzą oczy kapłana,
Kapłańska 13 13 i kapłan stwierdzi, że trąd okrywa całe jego ciało, w takim razie uzna go za czystego — cały stał się biały, a więc jest czysty.
Kapłańska 13 14 Jednak w dniu, w którym się ukaże na nim żywe mięso, będzie nieczysty.
Kapłańska 13 15 Kapłan zobaczy żywe mięso i uzna go za nieczystego — żywe mięso jest nieczyste, to jest trąd.
Kapłańska 13 16 Jeżeli jednak żywe mięso stanie się znowu białe, to chory przyjdzie do kapłana.
Kapłańska 13 17 Kapłan go obejrzy i stwierdzi, że znaki stały się białe, i uzna go za czystego. Jest on czysty.
Kapłańska 13 18 Jeżeli na czyimś ciele na skórze pojawi się wrzód i zostanie uleczony,
Kapłańska 13 19 ale na miejscu wrzodu będzie białe nabrzmienie albo plama biało-czerwonawa, to ukaże się kapłanowi.
Kapłańska 13 20 Kapłan obejrzy go. Jeżeli stwierdzi, że ta plama jest jak gdyby wklęśnięta w stosunku do otaczającej skóry i że włosy na niej stały się białe — uzna go za nieczystego. To jest plaga trądu, która zakwitła na wrzodzie.
Kapłańska 13 21 Jeżeli jednak kapłan stwierdzi, że tam nie ma białych włosów i że ta plama nie jest wklęśnięta w stosunku do otaczającej skóry, i że ona jest matowa, to kapłan odosobni go na siedem dni.
Kapłańska 13 22 Jeżeli ona rzeczywiście rozszerzy się na skórze, to kapłan uzna go za nieczystego. Jest to plaga trądu.
Kapłańska 13 23 Jeżeli jednak ta plama pozostanie bez zmiany i nie rozszerzy się, jest to blizna po wrzodzie — kapłan uzna go za czystego.
Kapłańska 13 24 Jeżeli kto ma na swej skórze oparzeliznę i jeżeli na tej oparzeliźnie uformuje się plama czerwonawa lub biała,
Kapłańska 13 25 to kapłan obejrzy go. Jeżeli stwierdzi, że włosy na plamie pobielały i że wydaje się ona wklęśnięta w stosunku do otaczającej skóry, jest to trąd, który zakwitł na oparzeliźnie. Kapłan uzna go za nieczystego. Jest to plaga trądu.
Kapłańska 13 26 Jeżeli jednak kapłan stwierdzi, że nie ma na plamie białych włosów i że nie jest ona wklęśnięta w stosunku do otaczającej skóry, i że jest matowa, to kapłan odosobni go na siedem dni.
Kapłańska 13 27 Siódmego dnia kapłan go obejrzy. Jeżeli plama rzeczywiście rozszerzyła się na skórze, to kapłan uzna go za nieczystego. To jest plaga trądu.
Kapłańska 13 28 Jeżeli jednak plama pozostanie bez zmiany, nie rozszerzy się na skórze, ale stanie się matowa, jest to tylko blizna od oparzenia. Kapłan uzna go za czystego, bo to jest blizna od oparzenia.
Kapłańska 13 29 Jeżeli na głowie lub brodzie mężczyzny albo kobiety będzie chore miejsce,
Kapłańska 13 30 kapłan obejrzy to miejsce. Jeżeli stwierdzi, że ono jest wklęśnięte w stosunku do otaczającej skóry i że włosy na nim stały się żółte i cienkie, to kapłan uzna go za nieczystego. Jest to grzybica, to jest trąd głowy lub brody.
Kapłańska 13 31 Jeżeli zaś kapłan, oglądając miejsce zdradzające objawy grzybicy, stwierdzi, że nie jest ono wklęśnięte w stosunku do otaczającej skóry, lecz nie ma na nim czarnych włosów, to kapłan odosobni podejrzanego o grzybicę na siedem dni.
Kapłańska 13 32 Potem, siódmego dnia, kapłan obejrzy chorego. Jeżeli stwierdzi, że grzybica nie rozszerzyła się, że nie ma na niej żółtych włosów i że chore miejsce nie jest wklęśnięte w stosunku do otaczającej skóry,
Kapłańska 13 33 to chory ogoli się, ale nie ogoli miejsca zdradzającego objawy grzybicy. Potem kapłan znowu odosobni człowieka podejrzanego o grzybicę na siedem dni.
Kapłańska 13 34 Siódmego dnia kapłan obejrzy chore miejsce. Jeżeli stwierdzi, że grzybica nie rozszerzyła się na skórze i że chore miejsce nie jest wklęśnięte w stosunku do otaczającej skóry, kapłan uzna go za czystego. Wypierze on ubranie i będzie czysty.
Kapłańska 13 35 Jeżeli jednak grzybica będzie się rozszerzać rzeczywiście na jego skórze po jego oczyszczeniu,
Kapłańska 13 36 to kapłan obejrzy go. Jeżeli stwierdzi, że grzybica rozszerzyła się na skórze, to nie potrzebuje szukać żółtych włosów — jest on nieczysty.
Kapłańska 13 37 Ale jeżeli w jego oczach grzybica pozostanie bez zmiany i czarne włosy będą rosnąć na tym miejscu, to znaczy, że grzybica została uleczona — jest on czysty, i kapłan uzna go za czystego.
Kapłańska 13 38 Jeżeli u mężczyzny lub kobiety ukaże się na skórze wiele białych plam,
Kapłańska 13 39 i jeżeli kapłan stwierdzi, że na ich skórze są białe plamy matowe, jest to tylko pokrzywka, która zakwitła na skórze. Taki jest czysty.
Kapłańska 13 40 Jeżeli u kogo głowa wyłysieje, to jest on łysy i jest on czysty.
Kapłańska 13 41 Jeżeli u kogo czoło wyłysieje, jest on na pół łysy i także jest czysty.
Kapłańska 13 42 Ale jeżeli na łysinie albo na łysiejącym czole ukaże się plama biało-czerwonawa, jest to trąd, który zakwitł na łysinie lub na łysiejącym czole.
Kapłańska 13 43 Jeżeli więc kapłan stwierdzi u niego chorobliwe nabrzmienie biało-czerwona we na łysinie lub na łysiejącym czole, podobne do trądu na skórze ciała —
Kapłańska 13 44 jest to człowiek trędowaty. Jest on nieczysty. Kapłan uzna go za nieczystego — jego choroba jest na głowie.
Kapłańska 13 45 Trędowaty, który podlega tej chorobie, będzie miał rozerwane szaty, włosy w nieładzie, brodę zasłoniętą i będzie wołać: "Nieczysty, nieczysty!"
Kapłańska 13 46 Przez cały czas trwania tej choroby będzie nieczysty. Będzie mieszkał w odosobnieniu. Jego mieszkanie będzie poza obozem.
Kapłańska 13 47 Jeżeli na jakimś ubraniu pojawi się plaga trądu, czy to na ubraniu wełnianym, czy na ubraniu lnianym,
Kapłańska 13 48 czy to na wątku, czy na osnowie lnu albo wełny, czy też na skórze lub na jakimś przedmiocie skórzanym,
Kapłańska 13 49 otóż jeżeli ukaże się plama zielonkawa albo czerwonawa na ubraniu albo na skórze, na wątku albo na osnowie, albo na jakimś przedmiocie skórzanym, jest to plaga trądu. Należy ją pokazać kapłanowi.
Kapłańska 13 50 Kiedy kapłan obejrzy plagę, odosobni ją na siedem dni.
Kapłańska 13 51 Siódmego dnia obejrzy plagę. Jeżeli plaga rozszerzyła się na ubraniu albo na wątku, albo na osnowie, albo na skórze, albo na jakimś przedmiocie skórzanym, jest to trąd złośliwy. Przedmiot jest nieczysty.
Kapłańska 13 52 Należy więc spalić ubranie albo wątek, albo osnowę, albo jakikolwiek przedmiot wełniany lub lniany, lub skórzany, na którym ukaże się plaga, bo jest to złośliwy trąd — będzie spalony w ogniu!
Kapłańska 13 53 Jeżeli jednak kapłan stwierdzi, że plaga nie rozszerzyła się na ubraniu albo na wątku, albo na osnowie, albo na jakimś przedmiocie skórzanym,
Kapłańska 13 54 w takim razie kapłan każe wyprać przedmiot zarażony plagą i każe go odosobnić jeszcze na siedem dni.
Kapłańska 13 55 Jeżeli po wypraniu kapłan stwierdzi, że chore miejsce nie zmieniło swego wyglądu, to w takim razie jest nieczyste, chociażby plaga nie rozszerzyła się. Spalisz to, niezależnie od tego, czy tkanina jest przeżarta z tej czy z tamtej strony.
Kapłańska 13 56 Ale jeżeli kapłan po wypraniu stwierdzi, że plama stała się matowa, oderwie to miejsce od ubrania albo od skóry, albo od wątku, albo od osnowy.
Kapłańska 13 57 Jeżeli plama znowu ukaże się na ubraniu albo na wątku, albo na osnowie, albo znowu ukaże się na ubraniu albo na wątku, albo na osnowie, albo na jakimś przedmiocie skórzanym, jest to kwitnienie trądu. Spalisz w ogniu to miejsce, na którym jest plaga.
Kapłańska 13 58 Jednak ubranie albo wątek, albo osnowa, albo jakiś przedmiot skórzany, który wyprałeś i z którego znikła plaga, będzie wyprany po raz drugi i będzie czysty.
Kapłańska 13 59 To jest prawo dotyczące plagi trądu na ubraniu wełnianym albo lnianym, na wątku albo na osnowie, lub na jakimś przedmiocie skórzanym, aby je uznać za czyste lub za nieczyste".

Kapłańska 14  1 Następnie powiedział Jahwe do Mojżesza:
Kapłańska 14  2 "To jest prawo dotyczące trędowatego w dniu jego oczyszczenia: będzie przyprowadzony do kapłana,
Kapłańska 14  3 a kapłan wyjdzie poza obóz. Jeżeli kapłan stwierdzi, że trędowaty został uzdrowiony z choroby trądu,
Kapłańska 14  4 to kapłan każe, żeby ten, który ma być oczyszczony, przyniósł dwa ptaki żywe, czyste, kawałek drzewa cedrowego, nitki karmazynowe i hizop.
Kapłańska 14  5 Potem kapłan każe zabić jednego ptaka nad naczyniem glinianym napełnionym żywą wodą.
Kapłańska 14  6 Następnie weźmie drugiego ptaka, żywego, wraz z kawałkiem drzewa cedrowego, z nitkami karmazynowymi i z hizopem i zanurzy to wszystko razem z żywym ptakiem we krwi ptaka zabitego nad wodą żywą.
Kapłańska 14  7 Potem pokropi siedem razy tego, który ma być oczyszczony z trądu i w ten sposób oczyści go. A ptaka żywego wypuści na pole.
Kapłańska 14  8 Ten, który się poddaje oczyszczeniu, wypierze ubranie, zgoli wszystkie włosy, wykąpie się w wodzie i będzie czysty. Potem wróci do obozu, ale pozostanie przez siedem dni poza swoim namiotem.
Kapłańska 14  9 Siódmego dnia zgoli wszystkie włosy, głowę, brodę i brwi, zgoli wszystkie włosy, wypierze ubranie, obmyje całe ciało i będzie czysty.
Kapłańska 14 10 Ósmego dnia weźmie dwa baranki bez skazy, jedną owcę roczną bez skazy, trzy dziesiąte efy najczystszej mąki zaprawionej oliwą na ofiarę pokarmową i jeden log oliwy.
Kapłańska 14 11 Kapłan, który oczyszcza, postawi człowieka, który ma być oczyszczony, wraz z tymi darami przed Jahwe, przed wejściem do Namiotu Spotkania.
Kapłańska 14 12 Potem kapłan weźmie jednego baranka i złoży go na ofiarę zadośćuczynienia razem z logiem oliwy. Dokona nimi obrzędu kołysania przed Jahwe.
Kapłańska 14 13 Następnie zabije tego baranka na miejscu, na którym się zabija ofiary przebłagalne i ofiary całopalne, na miejscu poświęconym, bo ofiara zadośćuczynienia, tak jak i ofiara przebłagalna, należą do kapłana. To jest rzecz najświętsza!
Kapłańska 14 14 Potem kapłan weźmie trochę krwi z ofiary zadośćuczynienia i pomaże nią wierzch ucha człowieka oczyszczającego się, a także wielki palec jego prawej ręki i wielki palec jego prawej nogi.
Kapłańska 14 15 Następnie kapłan weźmie trochę z logu oliwy i wyleje ją na swoją lewą dłoń.
Kapłańska 14 16 Kapłan umoczy palec prawej ręki w oliwie, która jest na jego lewej dłoni, i pokropi palcem umoczonym w oliwie siedem razy przed Jahwe.
Kapłańska 14 17 Resztą oliwy, która jest na jego dłoni, kapłan pomaże wierzch prawego ucha człowieka oczyszczającego się, a także wielki palec jego prawej ręki i wielki palec jego prawej nogi, ponad krwią ofiary zadośćuczynienia.
Kapłańska 14 18 To, co jeszcze pozostanie z oliwy na jego dłoni, kapłan wyleje na głowę człowieka oczyszczającego się. W ten sposób kapłan przebłaga za niego Jahwe.
Kapłańska 14 19 Potem kapłan złoży ofiarę przebłagalną i dokona przebłagania za tego, który poddaje się oczyszczeniu ze swej nieczystości. Po czym złoży ofiarę całopalną.
Kapłańska 14 20 Kapłan podniesie na ołtarz ofiarę całopalną i ofiarę pokarmową. Kapłan dokona za niego przebłagania, i będzie oczyszczony.
Kapłańska 14 21 Jednak jeżeli to jest człowiek ubogi i nie stać go na to, w takim razie weźmie tylko jednego baranka na ofiarę zadośćuczynienia dla dokonania obrzędu kołysania, aby był oczyszczony, a także dziesiątą część efy najczystszej mąki zaprawionej oliwą na ofiarę pokarmową, jeden log oliwy
Kapłańska 14 22 i dwie synogarlice albo dwa młode gołębie, na co będzie go stać. Jeden z nich będzie na ofiarę przebłagalną, a drugi na ofiarę całopalną.
Kapłańska 14 23 Ósmego dnia przyprowadzi je dla swego oczyszczenia do kapłana przed wejście do Namiotu Spotkania, przed Jahwe.
Kapłańska 14 24 Kapłan weźmie baranka zadośćuczynienia wraz z logiem oliwy i dokona nimi obrzędu kołysania przed Jahwe.
Kapłańska 14 25 Potem zabije baranka [ofiary] zadośćuczynienia. Kapłan weźmie trochę z krwi ofiary zadośćuczynienia i pomaże nią wierzch prawego ucha człowieka oczyszczającego się, wielki palec jego prawej ręki i wielki palec jego prawej nogi.
Kapłańska 14 26 Kapłan wyleje trochę oliwy na swą lewą dłoń,
Kapłańska 14 27 po czym kapłan pokropi siedem razy przed Jahwe palcem prawej ręki umoczonym w oliwie, która jest na jego lewej dłoni.
Kapłańska 14 28 Następnie kapłan pomaże oliwą, która jest na jego lewej dłoni, wierzch prawego ucha człowieka oczyszczającego się, a także wielki palec jego prawej ręki i wielki palec jego prawej nogi, na tym samym miejscu, które było pomazane krwią ofiary zadośćuczynienia.
Kapłańska 14 29 Resztę oliwy, która była na jego dłoni, kapłan wyleje na głowę człowieka oczyszczającego się, aby przebłagać za niego Jahwe.
Kapłańska 14 30 Potem ofiaruje jedną synogarlicę albo jednego młodego gołębia, na co go było stać,
Kapłańska 14 31 jako ofiarę przebłagalną, drugiego zaś ptaka jako ofiarę całopalną razem z ofiarą pokarmową. W ten sposób kapłan przebłaga Jahwe za tego człowieka, który poddaje się oczyszczeniu.
Kapłańska 14 32 To jest prawo dotyczące człowieka chorego na trąd, którego nie stać na ofiarę za oczyszczenie".
Kapłańska 14 33 Potem powiedział Jahwe do Mojżesza i Aarona:
Kapłańska 14 34 "Kiedy wejdziecie do ziemi Kanaan, którą daję wam w posiadanie, i jeżeli pozwolę wystąpić pladze trądu na jakimś domu należącym do was,
Kapłańska 14 35 wtedy właściciel domu przyjdzie i oznajmi kapłanowi: Coś jak gdyby plaga [trądu] na domu mi się ukazała.
Kapłańska 14 36 Wówczas kapłan wyda rozkaz opróżnienia domu przedtem, zanim kapłan przyjdzie dla obejrzenia plagi, aby wszystko, co jest w domu, nie stało się nieczyste. Dopiero potem kapłan przyjdzie, aby obejrzeć dom.
Kapłańska 14 37 Kapłan obejrzy plagę. Jeżeli stwierdzi, że plaga występuje na ścianach domu w postaci dołków zielonawych lub czerwonawych, które zdają się być wklęśnięte w stosunku do ściany,
Kapłańska 14 38 kapłan wyjdzie z domu przed wejście i każe zamknąć dom na siedem dni.
Kapłańska 14 39 Siódmego dnia kapłan wróci. Jeżeli stwierdzi, że plaga rozszerzyła się na ścianach domu,
Kapłańska 14 40 to każe wyrwać kamienie, na których jest plaga, i wyrzucić je za miasto na miejsce nieczyste.
Kapłańska 14 41 Potem każe oskrobać ten dom wewnątrz dokoła i wysypać zaprawę pochodzącą ze skrobania za miasto, na miejsce nieczyste.
Kapłańska 14 42 Następnie wezmą inne kamienie i umieszczą je zamiast poprzednich kamieni, wezmą inną zaprawę i otynkują dom.
Kapłańska 14 43 Jeżeli jednak plaga powróci i zakwitnie na domu po usunięciu kamieni, po oskrobaniu domu i po otynkowaniu,
Kapłańska 14 44 to kapłan przyjdzie i obejrzy. Jeżeli stwierdzi, że plaga rozszerzyła się na domu, jest to złośliwy trąd w domu — ten dom jest nieczysty.
Kapłańska 14 45 W takim razie dom będzie rozebrany, jego kamienie, drewno, cała zaprawa wyniesione będą za miasto, na miejsce nieczyste.
Kapłańska 14 46 Jeżeli kto wejdzie do tego domu podczas jego zamknięcia, będzie nieczysty aż do wieczora.
Kapłańska 14 47 Jeżeli kto będzie spał w tym domu, wypierze ubranie; jeżeli kto będzie jadł w tym domu, wypierze ubranie.
Kapłańska 14 48 Jeżeli jednak kapłan przyjdzie, obejrzy i stwierdzi, że plaga nie rozszerzyła się w tym domu po otynkowaniu go, to uzna ten dom za czysty, bo plaga trądu została uleczona.
Kapłańska 14 49 Aby oczyścić dom, kapłan weźmie dwa ptaki, kawałek drzewa cedrowego, nitki karmazynowe i hizop.
Kapłańska 14 50 Zabije jednego ptaka nad naczyniem glinianym, ponad wodą żywą.
Kapłańska 14 51 Potem weźmie kawałek drzewa cedrowego, hizop, nitki karmazynowe i ptaka żywego, umoczy je we krwi ptaka zabitego i w wodzie żywej, i pokropi dom siedem razy.
Kapłańska 14 52 W ten sposób oczyści ten dom krwią ptaka, wodą żywą, drzewem cedrowym, hizopem i nitkami karmazynowymi.
Kapłańska 14 53 Ptaka zaś żywego wypuści poza miasto, na pole. W ten sposób dokona przebłagania za dom i będzie on czysty.
Kapłańska 14 54 To jest prawo odnoszące się do wszelkiej plagi trądu i grzybicy,
Kapłańska 14 55 trądu ubrania i domu,
Kapłańska 14 56 nabrzmienia, wysypki i białej plamy,
Kapłańska 14 57 aby pouczyć, kiedy coś jest czyste, a kiedy nieczyste. To jest prawo odnoszące się do trądu".

Kapłańska 15  1 Następnie powiedział Jahwe do Mojżesza i Aarona:
Kapłańska 15  2 "Mówcie do synów Izraela i powiedzcie im: Jeżeli jaki człowiek cierpi na wycieki ze swego ciała, to jego wyciek jest nieczysty.
Kapłańska 15  3 Nieczystość pochodząca z wycieku na tym polega: czy jego ciało wypuszcza wyciek, czy też zatrzymuje go, to jest nieczystość.
Kapłańska 15  4 Każde łóżko, na którym spoczywał chory na wycieki, jest nieczyste. Każdy przedmiot, na którym siedział, jest nieczysty.
Kapłańska 15  5 Każdy, kto się dotknie jego łóżka, wypierze ubranie, wykąpie się w wodzie i będzie nieczysty aż do wieczora.
Kapłańska 15  6 Ten, kto usiadł na przedmiocie, na którym siedział chory na wycieki, wypierze ubranie, wykąpie się w wodzie i będzie nieczysty aż do wieczora.
Kapłańska 15  7 Ten, kto dotknie się ciała człowieka chorego na wycieki, wypierze ubranie, wykąpie się w wodzie i będzie nieczysty aż do wieczora.
Kapłańska 15  8 Jeżeli chory na wycieki plunie na człowieka czystego, ten wypierze ubranie, wykąpie się w wodzie i będzie nieczysty aż do wieczora.
Kapłańska 15  9 Każde siodło, na którym siedział człowiek chory na wycieki, będzie nieczyste.
Kapłańska 15 10 Każdy, kto dotknie się czegokolwiek, co chory miał pod sobą, będzie nieczysty aż do wieczora. Każdy, kto przenosi takie przedmioty, wypierze ubranie, wykąpie się w wodzie i będzie nieczysty aż do wieczora.
Kapłańska 15 11 Także każdy, którego dotknął chory na wycieki, nie umywszy uprzednio rąk wodą, wypierze ubranie, wykąpie się w wodzie i będzie nieczysty aż do wieczora.
Kapłańska 15 12 Naczynie gliniane, którego dotknie się chory na wycieki, będzie rozbite. Każde naczynie drewniane będzie obmyte wodą.
Kapłańska 15 13 Jeżeli chory na wycieki będzie oczyszczony od wycieków, to odliczy sobie siedem dni na swoje oczyszczenie, wypierze ubranie, wykąpie ciało w wodzie żywej i będzie czysty.
Kapłańska 15 14 Ósmego dnia weźmie dwie synogarlice albo dwa młode gołębie, pójdzie przed Jahwe przed wejście do Namiotu Spotkania i odda je kapłanowi.
Kapłańska 15 15 Kapłan je ofiaruje: jednego jako ofiarę przebłagalną, drugiego jako ofiarę całopalną. W ten sposób kapłan dokona za niego przebłagania przed Jahwe za jego wycieki.
Kapłańska 15 16 Jeżeli z mężczyzny wypłynie nasienie, to wykąpie całe ciało w wodzie i będzie nieczysty aż do wieczora.
Kapłańska 15 17 Każde ubranie, każda skóra, na którą wyleje się nasienie, będzie wymyta wodą i nieczysta aż do wieczora.
Kapłańska 15 18 Jeżeli mężczyzna obcuje z kobietą wylewając nasienie, to oboje wykąpią się w wodzie i będą nieczyści aż do wieczora.
Kapłańska 15 19 Jeżeli kobieta ma upław, to jest krwawienie miesięczne ze swojego ciała, to pozostanie siedem dni w swojej nieczystości. Każdy, kto jej dotknie, będzie nieczysty aż do wieczora.
Kapłańska 15 20 Wszystko, na czym ona się położy podczas swojej nieczystości, będzie nieczyste. Wszystko, na czym ona usiądzie, będzie nieczyste.
Kapłańska 15 21 Każdy, kto dotknie jej łóżka, wypierze ubranie, wykąpie się w wodzie i będzie nieczysty aż do wieczora.
Kapłańska 15 22 Każdy, kto dotknie jakiegokolwiek przedmiotu, na którym ona siedziała, wypierze ubranie, wykąpie się w wodzie i będzie nieczysty aż do wieczora.
Kapłańska 15 23 Jeżeli kto dotknie się czegoś, co leżało na jej łóżku albo na przedmiocie, na którym ona siedziała, będzie nieczysty aż do wieczora.
Kapłańska 15 24 Jeżeli jaki mężczyzna obcuje z nią wtedy, to jej nieczystość udzieli się jemu i będzie nieczysty siedem dni. Każde łóżko, na którym się położy, będzie nieczyste.
Kapłańska 15 25 Jeżeli kobieta doznaje upływu krwi przez wiele dni poza czasem swojej nieczystości miesięcznej albo jeżeli doznaje upływu krwi trwającego dłużej niż jej nieczystość miesięczna, to będzie nieczysta przez wszystkie dni nieczystego upływu krwi, tak jak podczas nieczystości miesięcznej.
Kapłańska 15 26 Każde łóżko, na którym się położy podczas swojego upływu [krwi], będzie dla niej takie, jak łóżko podczas jej miesięcznej nieczystości. Każdy przedmiot, na którym usiądzie, będzie nieczysty, jak gdyby to była nieczystość miesięczna.
Kapłańska 15 27 Każdy, kto dotknie się tych rzeczy, będzie nieczysty, wypierze ubranie, wykąpie się w wodzie i będzie nieczysty aż do wieczora.
Kapłańska 15 28 Jeżeli zostanie ona oczyszczona ze swojego upływu [krwi], to odliczy sobie siedem dni i potem będzie czysta.
Kapłańska 15 29 Ósmego dnia weźmie dwie synogarlice albo dwa młode gołębie i przyniesie je do kapłana, przed wejście do Namiotu Spotkania.
Kapłańska 15 30 Kapłan złoży w ofierze jednego jako ofiarę przebłagalną, drugiego jako ofiarę całopalną. W ten sposób kapłan dokona za nią przebłagania wobec Jahwe z powodu jej nieczystego upływu [krwi].
Kapłańska 15 31 Przestrzegajcie więc synów Izraela przed nieczystością, aby nie pomarli wskutek swojej nieczystości, bezczeszcząc moje mieszkanie, które jest wśród nich.
Kapłańska 15 32 To jest prawo dotyczące tego, który cierpi na wycieki, i tego, który doświadcza wylewu nasienia, a przez to staje się nieczysty,
Kapłańska 15 33 a także kobiety, która podlega miesięcznej nieczystości, i w ogóle mężczyzny lub kobiety mających wycieki, jak również i mężczyzny, który obcuje z kobietą nieczystą".

Kapłańska 16  1 Następnie powiedział Jahwe do Mojżesza po śmierci dwóch synów Aarona, którzy pomarli, kiedy zbliżyli się do Jahwe.
Kapłańska 16  2 Jahwe powiedział do Mojżesza: "Powiedz Aaronowi, swojemu bratu, żeby nie w każdym czasie wchodził do Miejsca Najświętszego poza zasłonę, przed przebłagalnię, która jest na arce, aby nie umarł, kiedy będę się ukazywać w obłoku nad przebłagalnią.
Kapłańska 16  3 Oto jak Aaron będzie wchodzić do Miejsca Najświętszego: weźmie młodego cielca na ofiarę przebłagalną i barana na ofiarę całopalną.
Kapłańska 16  4 Ubierze się w tunikę świętą, lnianą, i w spodnie lniane, przepasze się pasem lnianym, włoży na głowę tiarę lnianą — to są święte szaty. Wykąpie ciało w wodzie i ubierze się w te szaty.
Kapłańska 16  5 Od społeczności synów Izraela weźmie dwa kozły na ofiarę przebłagalną i jednego barana na ofiarę całopalną.
Kapłańska 16  6 Potem Aaron przyprowadzi cielca na ofiarę przebłagalną za siebie samego i dokona przebłagania za siebie i za swój dom.
Kapłańska 16  7 Weźmie dwa kozły i postawi je przed Jahwe, przed wejściem do Namiotu Spotkania.
Kapłańska 16  8 Następnie Aaron rzuci losy o dwa kozły, jeden los dla Jahwe, drugi dla Azazela.
Kapłańska 16  9 Potem Aaron przyprowadzi tego kozła, wylosowanego dla Jahwe, i złoży go na ofiarę przebłagalną.
Kapłańska 16 10 Kozła wylosowanego dla Azazela postawi żywego przed Jahwe, aby dokonać na nim przebłagania, a potem wypędzić go dla Azazela na pustynię.
Kapłańska 16 11 Potem Aaron przyprowadzi cielca na ofiarę przebłagalną za siebie i dokona przebłagania za siebie i za swój dom, zabije cielca na ofiarę przebłagalną za siebie samego.
Kapłańska 16 12 Następnie weźmie pełną kadzielnicę węgli rozżarzonych z ołtarza, który jest przed Jahwe, i dwie pełne garści wonnego kadzidła w proszku i wniesie je poza zasłonę.
Kapłańska 16 13 Rzuci kadzidło na ogień przed Jahwe. Obłok kadzidła okryje przebłagalnię, która jest na [Arce] Świadectwa, tak iż nie umrze.
Kapłańska 16 14 Następnie weźmie trochę krwi cielca i pokropi palcem przed przebłagalnią od wschodu. Siedem razy pokropi przed przebłagalnią palcem umoczonym we krwi.
Kapłańska 16 15 Potem zabije kozła jako ofiarę przebłagalną za lud, wniesie krew jego poza zasłonę i uczyni z tą krwią to samo, co uczynił z krwią cielca. Pokropi nią przebłagalnię z góry i z przodu
Kapłańska 16 16 i dokona przebłagania nad Miejscem Świętym za nieczystości synów Izraela i za ich przestępstwa według wszystkich ich grzechów. To samo uczyni z Namiotem Spotkania, który znajduje się u nich — w środku ich nieczystości.
Kapłańska 16 17 Żaden człowiek nie będzie obecny w Namiocie Spotkania od chwili, kiedy Aaron wejdzie, aby dokonać obrzędu przebłagania w Miejscu Najświętszym, dopóki nie wyjdzie. Tak dokona przebłagania za siebie samego, za swój dom i za całe zgromadzenie Izraela.
Kapłańska 16 18 Potem wyjdzie do ołtarza, który jest przed Jahwe, i dokona przebłagania nad nim. Weźmie trochę z krwi cielca i z krwi kozła i pomaże nią rogi dokoła ołtarza.
Kapłańska 16 19 Następnie siedem razy pokropi go palcem umoczonym we krwi. W ten sposób oczyści go od nieczystości synów Izraela i poświęci go.
Kapłańska 16 20 Kiedy już ukończy obrzęd przebłagania nad Miejscem Świętym, Namiotem Spotkania i ołtarzem, każe przyprowadzić żywego kozła.
Kapłańska 16 21 Aaron położy obie ręce na głowę żywego kozła, wyzna nad nim wszystkie winy synów Izraela, wszystkie ich przestępstwa dotyczące wszelkich ich grzechów, włoży je na głowę kozła i każe człowiekowi na to przeznaczonemu wypędzić go na pustynię.
Kapłańska 16 22 W ten sposób kozioł zabierze ze sobą wszystkie ich winy do kraju jałowego. Ów człowiek wypędzi kozła na pustynię.
Kapłańska 16 23 Wtedy Aaron wejdzie do Namiotu Spotkania, zdejmie szaty lniane, które włożył wchodząc do Miejsca Świętego, i położy je tam.
Kapłańska 16 24 Wykąpie ciało w wodzie, w miejscu poświęconym, włoży szaty, wyjdzie, złoży swoją ofiarę całopalną, a także ofiarę całopalną w imieniu ludu, aby dokonać przebłagania za siebie i za lud.
Kapłańska 16 25 Także tłuszcz ofiary przebłagalnej zamieni w dym na ołtarzu.
Kapłańska 16 26 Człowiek, który wypędził kozła dla Azazela, wypierze ubranie, wykąpie ciało w wodzie, potem wróci do obozu.
Kapłańska 16 27 Cielec zaś ofiary przebłagalnej i kozioł ofiary przebłagalnej, których krew była użyta do obrzędu przebłagania w Miejscu Świętym — będą wyniesione poza obóz i spalone ogniem razem ze skórą, mięsem i mierzwą.
Kapłańska 16 28 Ten, który je spali, wypierze ubranie, wykąpie ciało w wodzie i wróci do obozu.
Kapłańska 16 29 Oto dla was ustawa wieczysta: Dziesiątego dnia siódmego miesiąca będziecie pościć. Nie będziecie wykonywać żadnej pracy, ani tubylec, ani przybysz, który osiedlił się wśród was.
Kapłańska 16 30 Bo tego dnia będzie za was dokonywane przebłaganie, aby oczyścić was od wszystkich grzechów. Przed Jahwe będziecie oczyszczeni.
Kapłańska 16 31 Będzie to dla was święty szabat odpoczynku. Będziecie w tym dniu pościć. Jest to ustawa wieczysta.
Kapłańska 16 32 Dokonywać będzie obrzędu przebłagania kapłan, który będzie namaszczony i wyświęcony na kapłaństwo na miejsce swego ojca. Włoży na siebie lniane szaty, szaty święte,
Kapłańska 16 33 i dokona obrzędu przebłagania nad Miejscem Najświętszym, dokona też przebłagania nad Namiotem Spotkania, ołtarzem, a także za kapłanów i za cały lud zgromadzenia.
Kapłańska 16 34 Będzie to dla was ustawa wieczysta, ażeby raz w roku dokonywano przebłagania za wszystkie grzechy synów Izraela". Uczyniono więc, jak Jahwe rozkazał Mojżeszowi.

Kapłańska 17  1 Dalej Jahwe powiedział do Mojżesza:
Kapłańska 17  2 "Mów do Aarona, do jego synów i do wszystkich synów Izraela i powiedz im: Oto nakaz, który dal Jahwe:
Kapłańska 17  3 Jeżeli kto z domu Izraela zabija cielca albo owcę, albo kozę w obrębie obozu lub poza obozem,
Kapłańska 17  4 i nie przyprowadzi ich przed wejście do Namiotu Spotkania, aby je złożyć w darze dla Jahwe przed mieszkaniem Jahwe, będzie winien krwi. Rozlał krew. Ten człowiek będzie wyłączony spośród swego ludu.
Kapłańska 17  5 Dlatego synowie Izraela będą przyprowadzać ofiary swoje, które składali dotychczas na polu; będą je przyprowadzać do Jahwe, przed wejście do Namiotu Spotkania, do kapłana, i będą je składać jako ofiary pojednania dla Jahwe.
Kapłańska 17  6 Kapłan pokropi krwią ołtarz Jahwe przy wejściu do Namiotu Spotkania, a tłuszcz zamieni w dym jako milą woń dla Jahwe.
Kapłańska 17  7 Odtąd nie będą składać ofiar demonom, z którymi uprawiali nierząd. Będzie to dla nich ustawa wieczysta dla ich pokoleń.
Kapłańska 17  8 Dalej powiesz im: Jeżeli kto z domu Izraela albo spośród przybyszów, którzy osiedlili się między nimi, będzie składał ofiarę całopalną albo inną ofiarę
Kapłańska 17  9 i nie przyprowadzi jej przed wejście do Namiotu Spotkania, aby ofiarować ją dla Jahwe, będzie wyłączony spośród swego ludu!
Kapłańska 17 10 Jeżeli kto z domu Izraela albo spośród przybyszów, którzy osiedlili się między nimi, będzie spożywał jakąkolwiek krew, zwrócę oblicze moje przeciwko temu człowiekowi spożywającemu krew i wyłączę go spośród jego ludu.
Kapłańska 17 11 Bo życie ciała jest we krwi, a ja dopuściłem ją dla was [tylko] na ołtarzu, aby dokonywała przebłagania za wasze życie, ponieważ krew jest przebłaganiem za życie.
Kapłańska 17 12 Dlatego dałem nakaz synom Izraela: Nikt z was nie będzie spożywał krwi. Także i przybysz, który się osiedlił wśród was, nie będzie spożywał krwi.
Kapłańska 17 13 Jeżeli kto z synów Izraela albo z przybyszów, którzy się osiedlili między nimi, upoluje zwierzynę jadalną, zwierzę lub ptaka, wypuści jego krew i pokryje ją ziemią.
Kapłańska 17 14 Bo życie wszelkiego ciała jest we krwi jego — dlatego dałem nakaz synom Izraela: nie będziecie spożywać krwi żadnego ciała, bo życie wszelkiego ciała jest w jego krwi. Każdy, kto będzie ją spożywał, będzie wyłączony.
Kapłańska 17 15 Każdy tubylec lub przybysz, który by jadł mięso zwierzęcia padłego lub rozszarpanego, wypierze ubranie, wykąpie się w wodzie i będzie nieczysty aż do wieczora. Potem odzyska czystość.
Kapłańska 17 16 Jeżeli nie wypierze ubrania i nie wykąpie ciała, zaciągnie winę".

Kapłańska 18  1 Dalej Jahwe powiedział do Mojżesza:
Kapłańska 18  2 "Mów do synów Izraela i powiedz im: Ja jestem Jahwe, Bóg wasz!
Kapłańska 18  3 Tego, co czynią w ziemi egipskiej, w której mieszkaliście, nie czyńcie. Tego, co czynią w ziemi Kanaan, do której was wprowadzę, nie czyńcie. Nie będziecie postępować według ich obyczajów.
Kapłańska 18  4 Będziecie wypełniać moje wyroki, będziecie przestrzegać moich ustaw, aby według nich postępować. Ja jestem Jahwe, Bóg wasz!
Kapłańska 18  5 Będziecie przestrzegać moich ustaw i moich wyroków. Człowiek, który je wypełnia, żyje dzięki nim. Ja jestem Jahwe!
Kapłańska 18  6 Nikt z was nie będzie się zbliżał do ciała swojego krewnego, aby odsłonić jego nagość. Ja jestem Jahwe!
Kapłańska 18  7 Nie będziesz odsłaniał nagości swojego ojca lub nagości swojej matki. Jest ona twoją matką — nie będziesz odsłaniał jej nagości.
Kapłańska 18  8 Nie będziesz odsłaniał nagości swojej macochy, bo to jest nagość twojego ojca.
Kapłańska 18  9 Nie będziesz odsłaniał nagości swojej siostry, córki twojego ojca lub córki twojej matki, bez względu na to, czy urodziła się w domu, czy na zewnątrz.
Kapłańska 18 10 Nie będziesz odsłaniał nagości córki twojego syna lub córki twojej córki, bo są one twoją nagością.
Kapłańska 18 11 Nie będziesz odsłaniał nagości córki żony twojego ojca, bo jest ona dzieckiem twojego ojca, jest twoją siostrą.
Kapłańska 18 12 Nie będziesz odsłaniał nagości siostry swojego ojca, bo ona jest krewną twojego ojca.
Kapłańska 18 13 Nie będziesz odsłaniał nagości siostry swojej matki, bo jest ona krewną twojej matki.
Kapłańska 18 14 Nie będziesz odsłaniał nagości brata swojego ojca: nie będziesz się zbliżał do jego żony, bo jest ona twoją ciotką.
Kapłańska 18 15 Nie będziesz odsłaniał nagości swojej synowej, bo jest ona żoną twojego syna, nie będziesz odsłaniał jej nagości.
Kapłańska 18 16 Nie będziesz odsłaniał nagości swojej bratowej, jest to nagość twojego brata.
Kapłańska 18 17 Nie będziesz odsłaniał nagości kobiety i jej córki. Nie będziesz brał córki jej syna ani córki jej córki, aby odsłonić jej nagość, bo są one jej ciałem. Byłaby to rozpusta!
Kapłańska 18 18 Nie będziesz brał kobiety razem z jej siostrą, aby odsłonić jej nagość za życia tamtej, byłoby to sposobnością do niezgody.
Kapłańska 18 19 Nie będziesz się zbliżał do kobiety, aby odsłonić jej nagość, podczas jej nieczystości miesięcznej.
Kapłańska 18 20 Nie będziesz obcował cieleśnie z żoną twojego bliźniego, wylewając nasienie; przez to stałbyś się nieczystym.
Kapłańska 18 21 Nie będziesz dawał dziecka swojego, aby było przeprowadzone przez ogień dla Molocha, nie będziesz w ten sposób bezcześcił imienia Boga swojego. Ja jestem Jahwe!
Kapłańska 18 22 Nie będziesz obcował z mężczyzną, tak jak się obcuje z kobietą. To jest obrzydliwość!
Kapłańska 18 23 Nie będziesz obcował cieleśnie z żadnym zwierzęciem; przez to stałbyś się nieczystym. Także i kobieta nie będzie stawać przed zwierzęciem, aby z nim się złączyć. To jest sromota!
Kapłańska 18 24 Tymi wszystkimi rzeczami nie plugawcie się, bo tymi wszystkimi rzeczami plugawiły się narody, które wypędzam przed wami.
Kapłańska 18 25 Także i ziemia stała się nieczysta. Ukarałem ją więc za jej winę, a ziemia wypluła swoich mieszkańców.
Kapłańska 18 26 Strzeżcie więc ustaw i wyroków moich, nie czyńcie nic z tych obrzydliwości. Nie będzie ich czynić ani tubylec, ani przybysz, który osiedlił się wśród was.
Kapłańska 18 27 Bo wszystkie te obrzydliwości czynili mieszkańcy ziemi, którzy byli przed wami, i ziemia została splugawiona.
Kapłańska 18 28 Ale was ziemia nie wyplunie z powodu splugawienia jej, tak jak wypluła naród, który był przed wami.
Kapłańska 18 29 Bo każdy, kto czyni jedną z tych obrzydliwości, wszyscy, którzy je czynią, będą wyłączeni spośród swojego ludu.
Kapłańska 18 30 Będziecie więc przestrzegać mego zarządzenia, abyście nie czynili nic z obrzydliwych obyczajów, którymi się rządzono przed wami, abyście nie splugawili się przez nie. Ja jestem Jahwe, Bóg wasz!"

Kapłańska 19  1 Dalej Jahwe powiedział do Mojżesza:
Kapłańska 19  2 "Mów do całej społeczności synów Izraela i powiedz im: Bądźcie świętymi, bo Ja jestem święty, Jahwe, Bóg wasz!
Kapłańska 19  3 Każdy z was będzie szanował matkę i ojca i będzie zachowywał moje szabaty. Ja jestem Jahwe, Bóg wasz!
Kapłańska 19  4 Nie zwracajcie się do bożków. Nie czyńcie sobie bogów z lanego metalu. Ja jestem Jahwe, Bóg wasz!
Kapłańska 19  5 Kiedy będziecie składać dla Jahwe ofiarę pojednania, składajcie ją tak, aby Mu była przyjemna.
Kapłańska 19  6 Będziecie z niej jedli w sam dzień ofiary i w następnym dniu. To, co pozostanie na trzeci dzień, będzie spalone w ogniu.
Kapłańska 19  7 Gdyby kto jadł z niej na trzeci dzień, byłaby to rzecz nieświeża, nie byłaby przyjemna [Bogu].
Kapłańska 19  8 Kto będzie z niej jeść, zaciągnie winę, bo zbezcześcił świętość Jahwe. Taki człowiek będzie wykluczony spośród swojego ludu.
Kapłańska 19  9 Kiedy żąć będziecie zboże ziemi waszej, nie będziesz żął aż do samego skraju pola i nie będziesz zbierał kłosów pozostałych na polu.
Kapłańska 19 10 Nie będziesz ogołacał winnicy i nie będziesz zbierał tego, co spadło na ziemię z winnicy. Zostawisz to dla ubogiego i dla przybysza. Ja jestem Jahwe, Bóg wasz!
Kapłańska 19 11 Nie będziecie kraść, nie będziecie kłamać, nie będziecie oszukiwać jeden drugiego.
Kapłańska 19 12 Nie będziecie przysięgać fałszywie na moje imię. Byłoby to zbezczeszczenie imienia Boga twego. Ja jestem Jahwe!
Kapłańska 19 13 Nie będziesz uciskał bliźniego, nie będziesz go wyzyskiwał. Zapłata najemnika nie będzie pozostawać w twoim domu przez noc aż do poranka.
Kapłańska 19 14 Nie będziesz złorzeczył głuchemu. Nie będziesz kładł przeszkody przed niewidomym, ale będziesz się bał Boga twego. Ja jestem Jahwe!
Kapłańska 19 15 Nie będziecie wydawać niesprawiedliwych wyroków. Nie będziesz stronniczym na korzyść ubogiego, ani nie będziesz miał względów dla bogatego. Sprawiedliwie będziesz sądził bliźniego.
Kapłańska 19 16 Nie będziesz szerzył oszczerstw między krewnymi, nie będziesz czyhał na życie bliźniego. Ja jestem Jahwe!
Kapłańska 19 17 Nie będziesz żywił w sercu nienawiści do brata. Będziesz upominał bliźniego, aby nie zaciągnąć winy z jego powodu.
Kapłańska 19 18 Nie będziesz szukał pomsty, nie będziesz żywił urazy do synów twego ludu, ale będziesz kochał bliźniego jak siebie samego. Ja jestem Jahwe!
Kapłańska 19 19 Będziecie przestrzegać moich ustaw. Nie będziesz łączył dwóch gatunków bydląt. Nie będziesz obsiewał pola dwoma rodzajami ziarna. Nie będziesz nosił ubrania utkanego z dwóch rodzajów nici.
Kapłańska 19 20 Jeżeli kto obcuje cieleśnie z kobietą wylewając nasienie, a ona jest niewolnicą przeznaczoną dla innego męża, ale jeszcze nie wykupioną ani obdarzoną wolnością, to będzie im wymierzona kara, jednak nie kara śmierci, bo ona nie była obdarzona wolnością.
Kapłańska 19 21 Przyprowadzi mężczyzna przed wejście do Namiotu Spotkania swoją ofiarę zadośćuczynienia dla Jahwe, to jest barana na zadośćuczynienie.
Kapłańska 19 22 Kapłan dokona za niego przebłagania przed Jahwe, ofiarując barana na zadośćuczynienie za grzech, który on popełnił, i będzie mu odpuszczony grzech, który popełnił.
Kapłańska 19 23 Kiedy wejdziecie do kraju i zasadzicie drzewa owocowe wszelkiego gatunku, będziecie uważać ich owoce za nieobrzezane. Trzy lata pozostaną one "nieobrzezane", nie będziecie ich jeść.
Kapłańska 19 24 W czwartym roku wszystkie ich owoce będą poświęcone jako dar radosny dla Jahwe.
Kapłańska 19 25 W piątym roku będziecie jedli ich owoce, aby pomnożył się wasz dochód z nich. Ja jestem Jahwe, Bóg wasz!
Kapłańska 19 26 Nie będziecie jeść niczego z krwią. Nie będziecie uprawiać wróżbiarstwa. Nie będziecie uprawiać czarów.
Kapłańska 19 27 Nie będziecie obcinać w kółko włosów na głowie. Nie będziesz golił włosów po bokach brody.
Kapłańska 19 28 Nie będziecie nacinać ciała na znak żałoby po zmarłym. Nie będziecie się tatuować. Ja jestem Jahwe!
Kapłańska 19 29 Nie wydawaj swej córki na hańbę, czyniąc ją nierządnicą, aby kraj nie uległ nierządowi i nie był pełen rozpusty.
Kapłańska 19 30 Będziecie zachowywać moje szabaty i szanować mój święty przybytek. Ja jestem Jahwe!
Kapłańska 19 31 Nie będziecie się zwracać do wywołujących duchy ani do wróżbitów. Nie będziecie zasięgać ich rady, aby nie splugawić się przez nich. Ja jestem Jahwe, Bóg wasz!
Kapłańska 19 32 Przed siwizną wstaniesz, będziesz szanował oblicze starca, w ten sposób okażesz bojaźń Bożą. Ja jestem Jahwe!
Kapłańska 19 33 Jeżeli w waszym kraju osiedli się przybysz, nie będziecie go uciskać.
Kapłańska 19 34 Przybysza, który się osiedlił wśród was, będziecie uważać za obywatela. Będziesz go miłował jak siebie samego, bo i wy byliście przybyszami w ziemi egipskiej. Ja jestem Jahwe, Bóg wasz!
Kapłańska 19 35 Nie będziecie popełniać niesprawiedliwości w wyrokach, w miarach, w wagach, w objętości.
Kapłańska 19 36 Będziecie mieć wagi sprawiedliwe, odważniki sprawiedliwe, sprawiedliwą efę, sprawiedliwy hin. Ja jestem Jahwe, Bóg wasz, który wyprowadził was z ziemi egipskiej!
Kapłańska 19 37 Będziecie strzec wszystkich ustaw moich i wszystkich wyroków moich. Będziecie je wykonywać. Ja jestem Jahwe!"

Kapłańska 20  1 Dalej Jahwe powiedział do Mojżesza:
Kapłańska 20  2 "Mów do synów Izraela: Ktokolwiek spośród synów Izraela albo spośród przybyszów, którzy osiedlili się w Izraelu, da jedno ze swoich dzieci Molochowi, będzie ukarany śmiercią. Miejscowa ludność ukamienuje go.
Kapłańska 20  3 Ja sam zwrócę oblicze moje przeciwko takiemu człowiekowi i wyłączę go spośród jego ludu, ponieważ dał jedno ze swoich dzieci Molochowi, splugawił mój święty przybytek, zbezcześcił moje święte imię.
Kapłańska 20  4 Jeżeli miejscowa ludność zasłoni oczy przed takim człowiekiem, który dał jedno ze swoich dzieci Molochowi, i nie zabije go,
Kapłańska 20  5 to Ja sam zwrócę oblicze moje przeciwko takiemu człowiekowi i przeciwko jego rodzinie i wyłączę go spośród jego ludu jak również i tych wszystkich, którzy go naśladują, którzy uprawiają nierząd z Molochem.
Kapłańska 20  6 Także przeciwko każdemu, kto zwróci się do wywołujących duchy albo do wróżbitów, aby uprawiać nierząd z nimi, zwrócę oblicze i wyłączę go spośród jego ludu.
Kapłańska 20  7 Uświęćcie się więc i bądźcie świętymi, bo Ja jestem [święty], Ja Jahwe, Bóg wasz!
Kapłańska 20  8 Będziecie strzec ustaw moich i wykonywać je. Ja jestem Jahwe, który was uświęca!
Kapłańska 20  9 Ktokolwiek złorzeczy ojcu albo matce, będzie ukarany śmiercią: złorzeczył ojcu lub matce, ściągnął śmierć na siebie.
Kapłańska 20 10 Ktokolwiek cudzołoży z żoną bliźniego, będzie ukarany śmiercią i cudzołożnik, i cudzołożnica.
Kapłańska 20 11 Ktokolwiek obcuje cieleśnie z żoną swojego ojca, odsłania nagość ojca: będą ukarani śmiercią oboje, sami tę śmierć na siebie ściągnęli.
Kapłańska 20 12 Ktokolwiek obcuje cieleśnie z synową, będzie razem z nią ukarany śmiercią. Popełnili sromotę, sami tę śmierć na siebie ściągnęli.
Kapłańska 20 13 Ktokolwiek obcuje cieleśnie z mężczyzną, tak jak się obcuje z kobietą, popełnia obrzydliwość. Obaj będą ukarani śmiercią, sami tę śmierć na siebie ściągnęli.
Kapłańska 20 14 Jeżeli kto bierze za żonę kobietę i jej matkę, dopuszcza się rozpusty: on i ona będą spaleni w ogniu, aby nie było rozpusty wśród was.
Kapłańska 20 15 Ktokolwiek obcuje cieleśnie ze zwierzęciem wylewając nasienie, będzie ukarany śmiercią. Zwierzę także zabijecie.
Kapłańska 20 16 Jeśli kobieta zbliży się do jakiegoś zwierzęcia, aby z nim się złączyć, zabijesz i kobietę, i zwierzę. Oboje będą ukarani śmiercią, sami śmierć na siebie ściągnęli.
Kapłańska 20 17 Jeżeli kto weźmie swoją siostrę, córkę swojego ojca albo swojej matki i będzie oglądał jej nagość, a ona będzie oglądać jego nagość, jest to czyn haniebny, oboje będą zgładzeni w obecności synów ich ludu. Ten, kto odsłonił nagość swojej siostry, zaciągnie winę.
Kapłańska 20 18 Jeżeli kto obcuje cieleśnie z kobietą mającą miesięczne krwawienie i odsłoni jej nagość, obnaża źródło jej [krwi], a ona też odsłoni źródło swojej krwi, to oboje będą wyłączeni spośród swojego ludu.
Kapłańska 20 19 Nie będziesz odsłaniał nagości siostry swojej matki albo siostry swojego ojca, to byłoby to samo, co obnażyć własne ciało. Oni poniosą za to winę.
Kapłańska 20 20 Ktokolwiek obcuje ze swoją ciotką, odsłania nagość swojego wuja. Poniosą oni swój grzech — umrą bezdzietnie.
Kapłańska 20 21 Ktokolwiek bierze żonę swojego brata, popełnia kazirodztwo. Odsłonił nagość swojego brata — będą bezdzietni.
Kapłańska 20 22 Będziecie strzec wszystkich moich ustaw i wszystkich moich wyroków i będziecie je wykonywać, aby was nie wypluła ziemia, do której was wprowadzam, abyście mieszkali w niej.
Kapłańska 20 23 Nie będziecie postępować według obyczajów narodu, który wypędzam przed wami. Ponieważ wszystkie te rzeczy czynili, napełnili mnie obrzydzeniem.
Kapłańska 20 24 Dlatego powiedziałem wam: wy posiądziecie ich ziemię, Ja sam daję wam ją w dziedzictwo, ziemię opływającą w mleko i miód. Ja jestem Jahwe, Bóg wasz, który oddzieliłem was od innych narodów.
Kapłańska 20 25 Będziecie rozróżniać między zwierzętami czystymi a nieczystymi, między ptakami nieczystymi a czystymi. Nie będziecie plugawić siebie samych przez zwierzęta i ptaki ani przez wszystko, co się roi po ziemi, przez wszystko, co oddzieliłem od was jako nieczyste.
Kapłańska 20 26 Będziecie dla Mnie święci, bo Ja jestem święty, Ja Jahwe, i oddzieliłem was od innych narodów, abyście byli moimi.
Kapłańska 20 27 Jeżeli jaki mężczyzna albo jaka kobieta będą wywoływać duchy albo wróżyć, będą ukarani śmiercią. Kamieniami zabijecie ich. Sami ściągnęli śmierć na siebie".

Kapłańska 21  1 Potem Jahwe powiedział do Mojżesza: "Mów do kapłanów, synów Aarona, i powiedz im: [Kapłan] nie będzie się narażał na nieczystość z powodu zwłok zmarłego krewnego,
Kapłańska 21  2 chyba tylko z powodu najbliższych krewnych, z powodu matki, ojca, syna, córki, brata,
Kapłańska 21  3 siostry dziewicy, która jest mu [szczególnie] bliska, ponieważ nie należy do żadnego męża. Z jej powodu może narazić się na nieczystość rytualną.
Kapłańska 21  4 Ale kapłan nie będzie się narażał na nieczystość rytualną z powodu krewnych swej żony. Byłoby to zbezczeszczenie.
Kapłańska 21  5 Nie będą sobie strzygli głowy do skóry, nie będą golili krajów brody, nie będą nacinali swojego ciała.
Kapłańska 21  6 Będą święci dla swojego Boga, nie będą bezcześcić imienia Bożego, bo oni składają dla Jahwe ofiary spalane, pokarm swojego Boga, a więc będą świętością.
Kapłańska 21  7 Nie wezmą za żonę nierządnicy lub kobiety pohańbionej. Nie wezmą kobiety wypędzonej przez męża, bo [kapłan] jest poświęcony Bogu.
Kapłańska 21  8 Będziesz go uważał za świętego, bo on ofiaruje pokarm Boży. Będzie święty dla ciebie, bo Ja jestem święty, Ja Jahwe, który uświęcam was!
Kapłańska 21  9 Jeżeli córka kapłana bezcześci siebie przez nierząd, bezcześci przez to swojego ojca. Będzie spalona w ogniu.
Kapłańska 21 10 Kapłan, który jest wyższy godnością ponad braci, na którego głowę była wylana oliwa namaszczenia, który był wyświęcony, wkładając szaty, nie będzie rozpuszczał włosów i nie będzie rozdzierał swych szat.
Kapłańska 21 11 W ogóle nie zbliży się do żadnego zmarłego, nie narazi się na nieczystość rytualną ani z powodu ojca, ani z powodu matki.
Kapłańska 21 12 Nie będzie wychodził z przybytku świętego, nie będzie bezcześcił świętego przybytku swego Boga, bo ma na sobie [jak] diadem oliwę namaszczenia swego Boga. Ja jestem Jahwe!
Kapłańska 21 13 Za żonę weźmie tylko dziewicę.
Kapłańska 21 14 Nie weźmie za żonę ani wdowy, ani rozwódki, ani pohańbionej, ani nierządnicy: żadnej z takich nie weźmie, ale weźmie dziewicę spośród swych krewnych.
Kapłańska 21 15 Nie zbezcześci potomstwa między krewnymi, bo Ja jestem Jahwe, który go uświęca!"
Kapłańska 21 16 Dalej Jahwe powiedział do Mojżesza:
Kapłańska 21 17 "Tak mów do Aarona: Ktokolwiek z potomków twoich według ich przyszłych pokoleń będzie miał jakąś skazę, nie będzie mógł zbliżyć się, aby ofiarować pokarm swego Boga.
Kapłańska 21 18 Żaden człowiek, który ma skazę, nie może się zbliżać — ani niewidomy, ani chromy, ani mający zniekształconą twarz, ani kaleka,
Kapłańska 21 19 ani ten, który ma złamaną nogę albo rękę,
Kapłańska 21 20 ani garbaty, ani niedorozwinięty, ani ten, kto ma bielmo na oku, ani chory na świerzb, ani okryty liszajami, ani ten, kto ma zgniecione jądra.
Kapłańska 21 21 Żaden z potomków kapłana Aarona mający jakąś skazę nie będzie się zbliżał, aby złożyć ofiarę zapalną dla Jahwe. On ma skazę — nie będzie się zbliżał, aby ofiarować pokarm swego Boga.
Kapłańska 21 22 Jednakże wolno mu jeść pokarm swego Boga, zarówno święty, jak i najświętszy.
Kapłańska 21 23 Tylko nie będzie podchodził do zasłony i nie będzie się zbliżał do ołtarza, bo ma skazę. Nie będzie bezcześcił moich świętości, bo Ja Jahwe jestem tym, który je uświęca!"
Kapłańska 21 24 Mojżesz powiedział to Aaronowi, jego synom i wszystkim synom Izraela.

Kapłańska 22  1 Po czym Jahwe powiedział do Mojżesza:
Kapłańska 22  2 "Mów do Aarona i jego synów, aby się powstrzymywali od niektórych świętych darów synów Izraela, które oni mi poświęcają, i nie bezcześcili mojego świętego imienia. Ja jestem Jahwe!
Kapłańska 22  3 Powiedz im, aby wiedziały o tym przyszłe pokolenia: jeżeli kto z potomków waszych, będąc w stanie nieczystości rytualnej, zbliży się do rzeczy świętych, które synowie Izraela poświęcają dla Jahwe, to człowiek ten będzie odrzucony ode mnie. Ja jestem Jahwe!
Kapłańska 22  4 Żaden potomek Aarona, który by był trędowaty lub cierpiący na wyciek, nie będzie mógł jeść rzeczy świętych, dopóki się nie podda oczyszczeniu. Tak samo będzie z tym, który dotknął się kogoś nieczystego z powodu umarłego albo tego, z którego wypłynęło nasienie;
Kapłańska 22  5 również ten, który dotknął się jakiegoś płazu, który go uczynił nieczystym, albo dotknął się człowieka, który uczynił go nieczystym wskutek swojej nieczystości.
Kapłańska 22  6 Ktokolwiek więc dotknie się takich rzeczy, będzie nieczysty aż do wieczora, nie będzie jadł rzeczy świętych, ale przedtem wykąpie ciało w wodzie.
Kapłańska 22  7 Po zachodzie słońca będzie oczyszczony. Potem będzie jeść rzeczy święte, bo one są jego pokarmem.
Kapłańska 22  8 Nie będzie jadł padliny ani mięsa zwierząt rozszarpanych, bo przez to stałby się nieczysty. Ja jestem Jahwe!
Kapłańska 22  9 Będą strzec mojego zarządzania, nie będą narażać się na grzech z tego powodu — za to spotkałaby ich śmierć, ponieważ dopuściliby się zbezczeszczenia. Ja jestem Jahwe, który ich uświęcam!
Kapłańska 22 10 Żaden niepowołany nie będzie jadł rzeczy świętych, ani mieszkający u kapłana, ani najemnik nie będą jedli rzeczy świętych.
Kapłańska 22 11 Jeżeli jednak kapłan kupił niewolnika za pieniądze, ten może jeść rzeczy święte, również i ci, którzy urodzili się w jego domu, będą jedli jego pokarm.
Kapłańska 22 12 Córka kapłana, która wyszła za mąż za świeckiego, nie będzie jadła ze świętych rzeczy ofiarowanych.
Kapłańska 22 13 Jednakże córka kapłana, która owdowiała albo została porzucona, a nie ma dzieci, i wróciła do domu ojca, będzie mogła jeść z pokarmu należnego jej ojcu, tak jak za młodych lat. Ale żaden świecki nie będzie go jadł!
Kapłańska 22 14 Jeżeli kto zje rzecz świętą przez nieuwagę, wynagrodzi za nią kapłanowi, dodając jeszcze piątą część wartości.
Kapłańska 22 15 Oni nie będą bezcześcić rzeczy świętych, które synowie Izraela ofiarują dla Jahwe.
Kapłańska 22 16 Naraziliby ich na ciężką winę przez jedzenie ich rzeczy świętych. Ja jestem Jahwe, który ich uświęcam!"
Kapłańska 22 17 Następnie Jahwe powiedział do Mojżesza:
Kapłańska 22 18 "Mów do Aarona i jego synów i do wszystkich synów Izraela i powiedz im: Jeżeli kto spośród Izraelitów albo spośród przybyszów w Izraelu przynosi swój dar, czy to będzie ofiara ślubowana, czy dobrowolna, z rodzaju tych ofiar, które się przynosi dla Jahwe jako ofiary całopalne,
Kapłańska 22 19 to aby były przyjęte, muszą to być zwierzęta bez skazy, samce — cielce, barany lub kozły.
Kapłańska 22 20 Żadnego zwierzęcia ze skazą nie będziecie składać w ofierze, bo to nie byłoby od was przyjęte.
Kapłańska 22 21 Jeżeli kto chce złożyć dla Jahwe ofiarę pojednania, aby wypełnić ślub albo jako dar dobrowolny, niezależnie od tego, czy to będzie duże, czy małe bydlę, będzie ono bez skazy, aby było przyjęte. Nie będzie w nim żadnej skazy!
Kapłańska 22 22 Nie będziecie składać w ofierze dla Jahwe zwierząt ślepych, ułomnych, okaleczonych, spuchniętych, parszywych, owrzodzonych. Nie będziecie takich zwierząt składać na ołtarzu na ofiarę spalaną dla Jahwe.
Kapłańska 22 23 Cielca albo barana niekształtnego lub niewyrośniętego możesz złożyć jako ofiarę dobrowolną, ale jako ofiara ślubowana nie będzie on przyjęty.
Kapłańska 22 24 Zwierzęcia, które ma jądra zgniecione, starte, wyrwane albo wycięte, nie będziecie składać w ofierze dla Jahwe i nie będziecie takich rzeczy robić w waszym kraju.
Kapłańska 22 25 Także nie będziecie przyjmowali takich zwierząt od cudzoziemca i nie będziecie ich ofiarowali jako pokarm dla Boga waszego, bo ten brak jest w nich skazą i dlatego nie będą przyjęte na waszą korzyść".
Kapłańska 22 26 Potem Jahwe powiedział do Mojżesza:
Kapłańska 22 27 "Jeżeli urodzi ci się cielę, jagnię lub koźlę, to będzie ono przez siedem dni przy matce. Zaczynając od ósmego dnia i dalej, będzie ono przyjęte jako dar spalany dla Jahwe.
Kapłańska 22 28 Nie będziecie tego samego dnia zabijać krowy albo owcy razem z jej małym.
Kapłańska 22 29 Kiedy będziecie składać dla Jahwe ofiarę dziękczynną, składajcie ją tak, aby była przyjęta.
Kapłańska 22 30 Tego samego dnia będzie spożyta. Nie będziecie z niej nic zostawiać aż do rana. Ja jestem Jahwe!
Kapłańska 22 31 Będziecie strzec moich przykazań i wykonywać je! Ja jestem Jahwe!
Kapłańska 22 32 Nie będziecie bezcześcić mojego świętego imienia. Okazuję moją świętość pośród synów Izraela. Ja jestem Jahwe, który was uświęcam,
Kapłańska 22 33 który wyprowadziłem was z ziemi egipskiej, abym był waszym Bogiem. Ja jestem Jahwe!"

Kapłańska 23  1 Dalej Jahwe powiedział do Mojżesza:
Kapłańska 23  2 "Mów do synów Izraela i powiedz im: Oto czasy święte Jahwe, na które będziecie wzywać ich zwołaniami świętymi, to są moje czasy święte!
Kapłańska 23  3 Przez sześć dni praca będzie wykonywana, ale siódmego dnia jest uroczysty szabat, jest zwołanie święte, nie będziecie wykonywać [w tym dniu] żadnej pracy — to jest szabat dla Jahwe we wszystkich waszych siedzibach.
Kapłańska 23  4 Oto czasy święte dla Jahwe, zwołanie święte, na które wzywać ich będziecie w określonym czasie.
Kapłańska 23  5 W pierwszym miesiącu, czternastego dnia miesiąca, o zmierzchu, jest Pascha dla Jahwe.
Kapłańska 23  6 A piętnastego dnia tego miesiąca jest Święto Przaśników dla Jahwe — przez siedem dni będziecie jedli tylko przaśne chleby.
Kapłańska 23  7 Pierwszego dnia będzie dla was zwołanie święte: nie będziecie wykonywać żadnej pracy.
Kapłańska 23  8 Przez siedem dni będziecie składali w ofierze dla Jahwe ofiarę zapalną, siódmego dnia będzie święte zwołanie, nie będziecie [w tym dniu] wykonywać żadnej pracy".
Kapłańska 23  9 Potem Jahwe powiedział do Mojżesza:
Kapłańska 23 10 "Mów do synów Izraela i powiedz im: Kiedy wejdziecie do ziemi, którą Ja wam dam, i zbierzecie plon, przyniesiecie do kapłana snop jako pierwociny waszego plonu.
Kapłańska 23 11 On dokona obrzędu kołysania snopa przed Jahwe, aby był przez Niego łaskawie przyjęty. Dokona nim obrzędu kołysania w następnym dniu po szabacie.
Kapłańska 23 12 W dniu obrzędu kołysania snopa złożycie ofiarę całopalną dla Jahwe, baranka bez skazy, urodzonego w tym samym roku,
Kapłańska 23 13 wraz z ofiarą pokarmową dwóch dziesiątych efy najczystszej mąki zaprawionej oliwą, jako ofiarę spalaną, miłą woń dla Jahwe, a także ofiarę płynną — ćwierć hinu wina.
Kapłańska 23 14 Aż do tego dnia nie będziecie jedli ani chleba, ani prażonych ziaren, ani kaszy, zanim nie przyniesiecie daru dla waszego Boga. Jest to ustawa wieczysta dla waszych pokoleń, we wszystkich waszych siedzibach.
Kapłańska 23 15 I odliczycie sobie od dnia po szabacie, od dnia, w którym przyniesiecie snopy dla obrzędu kołysania, siedem tygodni pełnych,
Kapłańska 23 16 aż do dnia po siódmym szabacie odliczycie pięćdziesiąt dni i wtedy złożycie nową ofiarę pokarmową dla Jahwe.
Kapłańska 23 17 Przyniesiecie z waszych siedzib po dwa chleby dla obrzędu kołysania, każdy z dwóch dziesiątych efy najczystszej mąki, kwaszone. To będą pierwociny dla Jahwe.
Kapłańska 23 18 Oprócz chleba złożycie w ofierze siedem baranków bez skazy, jednorocznych, jednego młodego cielca i dwa barany. One będą ofiarą całopalną dla Jahwe razem z ofiarą pokarmową i z ofiarą płynną. Będzie to ofiara spalana, miła woń dla Jahwe.
Kapłańska 23 19 Ofiarujecie też jednego kozła jako ofiarę przebłagalną i dwa baranki jednoroczne jako ofiarę pojednania.
Kapłańska 23 20 Kapłan dokona nimi przed Jahwe obrzędu kołysania razem z chlebami pierwocin, razem z dwoma barankami. Będzie to rzecz poświęcona dla Jahwe, przeznaczona dla kapłana.
Kapłańska 23 21 Tego samego dnia zwołacie lud. Będzie to dla was zwołanie święte. Nie będziecie wykonywać tego dnia żadnej pracy. Jest to ustawa wieczysta we wszystkich waszych siedzibach, dla waszych pokoleń.
Kapłańska 23 22 Kiedy będziecie zbierali plon waszej ziemi, nie będziecie wycinali doszczętnie skraju pola i nie będziecie zbierali do końca kłosów. Zostawisz je dla ubogiego i dla przybysza. Ja jestem Jahwe, Bóg wasz!"
Kapłańska 23 23 Dalej Jahwe powiedział do Mojżesza:
Kapłańska 23 24 "Powiedz do synów Izraela: Pierwszego dnia siódmego miesiąca będziecie obchodzić uroczysty szabat, trąbienie w róg i święte zwołanie5.
Kapłańska 23 25 Nie będziecie [wtedy] wykonywać żadnej pracy. Złożycie ofiary spalane dla Jahwe".
Kapłańska 23 26 Dalej Jahwe powiedział do Mojżesza:
Kapłańska 23 27 "Dziesiątego dnia siódmego miesiąca jest Dzień Przebłagania. Będzie to dla was zwołanie święte. Będziecie pościć i będziecie składać dla Jahwe ofiary spalane.
Kapłańska 23 28 W tym dniu nie będziecie wykonywać żadnej pracy, bo jest to Dzień Przebłagania, ażeby dokonano przebłagania za wasze winy przed Bogiem waszym, Jahwe.
Kapłańska 23 29 Każdy człowiek, który nie będzie pościł tego dnia, będzie wyłączony spośród swego ludu.
Kapłańska 23 30 Każdego człowieka, który będzie pracował tego dnia, wytracę spośród jego ludu.
Kapłańska 23 31 Żadnej pracy nie będziecie wykonywać. Jest to ustawa wieczysta dla wszystkich pokoleń, we wszystkich waszych siedzibach.
Kapłańska 23 32 Będzie to dla was uroczysty szabat. Będziecie pościli. Dziewiątego dnia miesiąca, wieczorem, to jest od wieczora do wieczora, będziecie obchodzić wasz szabat".
Kapłańska 23 33 Po czym Jahwe powiedział do Mojżesza:
Kapłańska 23 34 "Powiedz do synów Izraela: Piętnastego dnia tego siódmego miesiąca jest Święto Namiotów przez siedem dni dla Jahwe.
Kapłańska 23 35 Pierwszego dnia jest zwołanie święte: nie będziecie wykonywać żadnej pracy.
Kapłańska 23 36 Przez siedem dni będziecie składać ofiary spalane dla Jahwe. Ósmego dnia będzie dla was zwołanie święte i złożycie ofiarę spalaną dla Jahwe. To jest uroczyste zgromadzenie. Nie będziecie wykonywać [w tym dniu] żadnej pracy.
Kapłańska 23 37 To są czasy święte dla Jahwe, na które będziecie dokonywać świętego zwołania, aby składać ofiarę spalaną dla Jahwe: ofiarę całopalną, ofiarę pokarmową, ofiarę krwawą i ofiarę płynną, każdego dnia to, co jest na ten dzień przeznaczone,
Kapłańska 23 38 niezależnie od szabatów Jahwe, niezależnie od waszych darów, niezależnie od wszystkich ślubów waszych i niezależnie od wszystkich dobrowolnych ofiar, które będziecie składać dla Jahwe.
Kapłańska 23 39 Tak więc piętnastego dnia siódmego miesiąca, kiedy zbierzecie plony ziemi, będziecie obchodzić święto Jahwe przez siedem dni. Pierwszego dnia jest uroczysty szabat. Ósmego dnia także uroczysty szabat.
Kapłańska 23 40 Weźcie sobie pierwszego dnia owoce pięknych drzew, liście palmowe, gałązki gęstych drzew i wierzb nadrzecznych. Będziecie się weselić przed Bogiem waszym, Jahwe, przez siedem dni.
Kapłańska 23 41 Będziecie obchodzić to święto dla Jahwe co roku przez siedem dni. To jest ustawa wieczysta dla waszych pokoleń. W siódmym miesiącu będziecie je obchodzić.
Kapłańska 23 42 Przez siedem dni będziecie mieszkać w szałasach. Wszyscy tubylcy Izraela będą mieszkali w szałasach,
Kapłańska 23 43 aby pokolenia wasze wiedziały, że kazałem synom Izraela mieszkać w szałasach, kiedy wyprowadziłem ich z ziemi egipskiej. Ja jestem Jahwe, Bóg wasz!"
Kapłańska 23 44 Mojżesz ogłosił synom Izraela o czasach świętych dla Jahwe.

Kapłańska 24  1 Dalej Jahwe powiedział do Mojżesza:
Kapłańska 24  2 "Rozkaż synom Izraela, aby dostarczyli ci do świecznika czystej oliwy wyciśniętej z oliwek, aby zapewnić nieustanne światło.
Kapłańska 24  3 Na zewnątrz zasłony świadectwa w Namiocie Spotkania Aaron będzie przygotowywał je od wieczora aż do poranka przed Jahwe, nieustannie. To jest ustawa wieczysta dla waszych pokoleń.
Kapłańska 24  4 Na czystym świeczniku przygotuje lampy, aby paliły się przed Jahwe nieustannie.
Kapłańska 24  5 Następnie weźmiesz najczystszej mąki i upieczesz z niej dwanaście placków. Każdy placek z dwóch dziesiątych efy.
Kapłańska 24  6 Potem ułożysz je w dwa stosy, po sześć w każdym stosie, na czystym stole przed Jahwe.
Kapłańska 24  7 Położysz na każdym stosie trochę czystego kadzidła — to będzie "pamiątka" chleba, ofiara spalana dla Jahwe.
Kapłańska 24  8 Każdego szabatu przygotują to przed Jahwe jako dar nieustanny od synów Izraela, jako wieczne przymierze.
Kapłańska 24  9 To będzie dla Aarona i dla jego synów. Będą to jedli w miejscu poświęconym, bo to jest rzecz najświętsza dla niego spośród ofiar spalanych dla Jahwe. Ustawa wieczysta".
Kapłańska 24 11 Między synami Izraela znajdował się syn pewnej Izraelitki i Egipcjanina. Syn Izraelitki pokłócił się z pewnym Izraelitą w obozie.
Kapłańska 24 12 Syn Izraelitki zbluźnił przeciwko Imieniu  i przeklął je. Przyprowadzono go do Mojżesza. Matka jego nazywała się Szelomit, córka Dibriego z pokolenia Dana.
Kapłańska 24 13 Umieszczono go pod strażą, dopóki sprawa nie będzie rozstrzygnięta przez usta Jahwe.
Kapłańska 24 14 Wtedy Jahwe powiedział do Mojżesza:
Kapłańska 24 15 "Każ wyprowadzić bluźniercę poza obóz. Wszyscy, którzy go słyszeli, położą ręce na jego głowie. Cała społeczność ukamienuje go.
Kapłańska 24 16 Potem powiesz do synów Izraela: Ktokolwiek przeklina Boga swego, będzie za to odpowiadał.
Kapłańska 24 17 Ktokolwiek bluźni imieniu Jahwe, będzie ukarany śmiercią. Cała społeczność ukamienuje go. Zarówno tubylec, jak i przybysz będzie ukarany śmiercią za bluźnierstwo przeciwko Imieniu.
Kapłańska 24 18 Ktokolwiek zabije człowieka, będzie ukarany śmiercią.
Kapłańska 24 19 Ktokolwiek zabije zwierzę, będzie obowiązany do zwrotu: zwierzę za zwierzę.
Kapłańska 24 20 Ktokolwiek skaleczy bliźniego, będzie ukarany w taki sposób, w jaki zawinił.
Kapłańska 24 21 Złamanie za złamanie, oko za oko, ząb za ząb. W jaki sposób ktoś okaleczył bliźniego, w taki sposób będzie okaleczony.
Kapłańska 24 22 Kto zabije zwierzę, będzie obowiązany do zwrotu. Kto zabije człowieka, będzie ukarany śmiercią.
Kapłańska 24 23 Jednakowo będziecie sądzić i przybyszów, i tubylców, bo ja jestem Jahwe, Bóg wasz!"

Kapłańska 25  1 Potem Jahwe powiedział do Mojżesza na górze Synaj:
Kapłańska 25  2 "Mów do synów Izraela i powiedz im: Kiedy wejdziecie do ziemi, którą daję wam, wtedy ziemia będzie także obchodzić szabat dla Jahwe.
Kapłańska 25  3 Sześć lat będziesz obsiewał swoje pole, sześć lat będziesz obcinał swoją winnicę i będziesz zbierał jej plony,
Kapłańska 25  4 ale w siódmym roku będzie uroczysty szabat dla ziemi, szabat dla Jahwe. Nie będziesz wtedy obsiewał pola ani obcinał winnicy,
Kapłańska 25  5 nie będziesz żął tego, co samo wyrośnie na polu, ani nie będziesz zbierał winogron nieobciętych. To będzie rok szabatowy dla ziemi.
Kapłańska 25  6 Szabat ziemi będzie służył wam za pokarm: tobie, słudze twemu, służącej twej, najemnikowi twemu i osiadłemu u ciebie, tym, którzy mieszkają u ciebie.
Kapłańska 25  7 Cały jego plon będzie służyć za pokarm także twojemu bydłu i zwierzętom, które są w twoim kraju.
Kapłańska 25  8 Policzysz sobie siedem lat szabatowych, to jest siedem razy po siedem lat, tak że czas siedmiu lat szabatowych będzie obejmował czterdzieści dziewięć lat.
Kapłańska 25  9 Dziesiątego dnia, siódmego miesiąca zatrąbisz w róg. W Dniu Przebłagania zatrąbicie w róg w całej waszej ziemi.
Kapłańska 25 10 Będziecie święcić pięćdziesiąty rok, oznajmicie wyzwolenie w kraju dla wszystkich jego mieszkańców. Będzie to dla was jubileusz — każdy z was powróci do swej własności i każdy powróci do swego rodu.
Kapłańska 25 11 Cały ten rok pięćdziesiąty będzie dla was rokiem jubileuszowym — nie będziecie siać, nie będziecie żąć tego, co urośnie, nie będziecie zbierać nieobciętych winogron,
Kapłańska 25 12 bo to będzie dla was jubileusz, to będzie dla was rzecz święta. Wolno wam jednak będzie jeść to, co urośnie na polu.
Kapłańska 25 13 W tym roku jubileuszowym każdy powróci do swej własności.
Kapłańska 25 14 Kiedy więc będziecie sprzedawać coś bliźniemu albo kupować coś od bliźniego, nie wyrządzajcie krzywdy jeden drugiemu!
Kapłańska 25 15 Ale odpowiednio do liczby lat, które upłynęły od jubileuszu, będziesz kupował od bliźniego, a on sprzeda tobie odpowiednio do liczby lat plonów.
Kapłańska 25 16 Im więcej lat pozostaje do jubileuszu, tym większą cenę zapłacisz, im mniej lat pozostaje, tym mniejszą cenę zapłacisz, bo ilość plonów on ci sprzedaje.
Kapłańska 25 17 Nie będziecie wyrządzać krzywdy jeden drugiemu. Będziesz się bał Boga twego, bo Ja jestem Jahwe, Bóg wasz!
Kapłańska 25 18 Będziecie wykonywać ustawy moje i przestrzegać wyroków moich wprowadzając je w życie, abyście mieszkali w kraju bezpiecznie:
Kapłańska 25 19 ziemia da wam plon, będziecie jedli do sytości, będziecie mieszkali na niej bezpiecznie.
Kapłańska 25 20 Jeżeli zaś powiecie: co będziemy jedli w siódmym roku, jeżeli nie będziemy siali ani zbierali plonów?
Kapłańska 25 21 Ześlę wam błogosławieństwo w szóstym roku, tak że plony wystarczą na trzy lata.
Kapłańska 25 22 W ósmym roku będziecie siać i będziecie jeść z dawnych plonów. Aż do dziewiątego roku, aż do nowych plonów będziecie jedli dawne [plony],
Kapłańska 25 23 Nie wolno sprzedawać ziemi na zawsze, bo ziemia należy do Mnie, a wy jesteście u Mnie przybyszami i osadnikami.
Kapłańska 25 24 Dlatego będziecie pozwalać na wykup wszelkich gruntów należących do was.
Kapłańska 25 25 Jeżeli twój brat zubożeje i sprzeda swoją posiadłość, wtedy wystąpi jego najbliższy krewny jako "odkupiciel" i odkupi ziemię sprzedaną przez brata.
Kapłańska 25 26 Jeżeli zaś kto nie ma "odkupiciela", ale sam zdobędzie dostateczne środki na wykup,
Kapłańska 25 27 to obliczy lata od czasu sprzedaży, zwróci nabywcy gruntu nadwyżkę i wróci do swej posiadłości.
Kapłańska 25 28 Jeżeli jednak nie będzie miał dostatecznych środków na wykup, w takim razie grunt pozostanie we władaniu nabywcy aż do roku jubileuszowego. W roku jubileuszowym grunt przejdzie znowu w posiadanie dawnego właściciela.
Kapłańska 25 29 Jeżeli kto sprzeda dom mieszkalny położony w mieście otoczonym murami, to będzie miał prawo do wykupu aż do końca roku sprzedaży: prawo wykupu będzie trwało cały rok.
Kapłańska 25 30 Jeżeli dom nie będzie wykupiony przed upływem roku, w takim razie dom zbudowany w mieście warownym przejdzie na zawsze w posiadanie nabywcy i jego potomków. Nie wyjdzie [z ich rąk] w roku jubileuszowym.
Kapłańska 25 31 Domy we wsiach, które nie są otoczone murami, będą uważane na równi z własnością gruntową, a więc będą podlegały wykupowi, a w roku jubileuszowym wyjdą [z rąk nabywcy].
Kapłańska 25 32 Co się tyczy miast lewickich, to lewitom zawsze przysługuje prawo wykupu domów, które posiadają.
Kapłańska 25 33 Jeżeli kto kupi od lewitów dom miejski, to posiadłość ta wyjdzie [z jego rąk] w roku jubileuszowym, bo domy miast lewickich są ich posiadłością pośród synów Izraela.
Kapłańska 25 34 Także i pole położone koło ich miast nie będzie podlegało sprzedaży, bo ono jest ich posiadłością wieczystą.
Kapłańska 25 35 Jeżeli brat twój zubożeje i ręka jego osłabnie, to podtrzymasz go, aby mógł żyć z tobą przynajmniej jak przybysz lub osadnik.
Kapłańska 25 36 Nie będziesz brał od niego odsetek ani lichwy. Będziesz się bał Boga swego i pozwolisz żyć bratu ze sobą.
Kapłańska 25 37 Nie będziesz mu dawał pieniędzy na procent. Nie będziesz mu dawał pokarmu na lichwę.
Kapłańska 25 38 Ja jestem Jahwe, Bóg wasz, który wyprowadziłem was z ziemi egipskiej, aby dać wam ziemię Kanaan i abym był waszym Bogiem!
Kapłańska 25 39 Jeżeli brat z powodu ubóstwa sprzeda się tobie, nie będziesz wkładał na niego pracy niewolniczej.
Kapłańska 25 40 Będziesz się z nim obchodził jak z najemnikiem albo jak z osadnikiem. Będzie służyć tobie tylko do roku jubileuszowego.
Kapłańska 25 41 Wtedy wyjdzie od ciebie razem ze swymi dziećmi i wróci do swojej rodziny, do posiadłości swoich przodków.
Kapłańska 25 42 Bo oni są moimi niewolnikami, których wyprowadziłem z ziemi egipskiej, nie powinni więc być sprzedawani jak niewolnicy.
Kapłańska 25 43 Nie będziesz się z nim obchodził srogo. Będziesz się bał swego Boga.
Kapłańska 25 44 Kiedy będziecie potrzebowali niewolników i niewolnic, to będziecie ich kupowali od narodów, które są naokoło was.
Kapłańska 25 45 Także będziecie kupowali dzieci przychodniów osiadłych wśród was, przychodniów i potomków ich, urodzonych w waszym kraju. Ci będą waszą własnością.
Kapłańska 25 46 Zostawicie ich w dziedzictwie waszym synom, aby ich posiadali na własność, na zawsze. Będziecie ich uważać za niewolników. Ale z braćmi waszymi, synami Izraela, nie będziecie się obchodzili srogo.
Kapłańska 25 47 Jeżeli cudzoziemiec osiadły u ciebie wzbogaci się, a brat twój zubożeje i sprzeda siebie cudzoziemcowi osiadłemu u ciebie albo potomkowi cudzoziemca,
Kapłańska 25 48 to ten, który się sprzedał, może być wykupiony. Jeden z braci jego wykupi go.
Kapłańska 25 49 Także jego stryj albo syn jego stryja może go wykupić, albo którykolwiek z jego krewnych z jego rodziny wykupi go, albo też on sam siebie wykupi, jeżeli będzie na to go stać.
Kapłańska 25 50 Wtedy wspólnie ze swym nabywcą obliczy [czas] od roku, w którym sprzedał siebie, aż do roku jubileuszowego: cena, za którą się sprzedał, będzie odpowiednia do liczby lat. [Czas jego niewoli] będzie mu policzony jako dni najemnika.
Kapłańska 25 51 Jeżeli jeszcze dużo lat jest do jubileuszu, to odpowiednio do ich liczby zwiększy cenę wykupu.
Kapłańska 25 52 Ale jeżeli pozostaje niewiele lat do roku jubileuszowego, obliczy je i odpowiednio do liczby tych lat zapłaci swój wykup.
Kapłańska 25 53 Będzie u ciebie jako najemnik, rok po roku. Nie będą się z nim srogo obchodzić w twej obecności.
Kapłańska 25 54 Jeżeli zaś w ten sposób nie będzie wykupiony, to wyjdzie na wolność w roku jubileuszowym razem ze swoimi dziećmi.
Kapłańska 25 55 Moimi bowiem niewolnikami są synowie Izraela. Oni są moimi niewolnikami, ci, których wyprowadziłem z ziemi egipskiej. Ja jestem Jahwe, wasz Bóg!

Kapłańska 26  1 Nie będziecie sobie czynili bożków, nie będziecie sobie stawiali posągów ani stel. Nie będziecie umieszczać w waszym kraju kamieni rzeźbionych, aby im oddawać pokłon, bo ja jestem Jahwe, Bóg wasz.
Kapłańska 26  2 Strzec będziecie moich szabatów, czcić będziecie mój święty przybytek. Ja jestem Jahwe!
Kapłańska 26  3 Jeżeli będziecie postępować według moich ustaw i będziecie strzec przykazań moich i wprowadzać je w życie,
Kapłańska 26  4 dam wam deszcz w swoim czasie, ziemia będzie przynosić plony, drzewo polne wyda owoc,
Kapłańska 26  5 młocka przeciągnie się u was aż do winobrania, winobranie aż do siewu, będziecie jedli chleb do sytości, będziecie mieszkać bezpiecznie w swoim kraju.
Kapłańska 26  6 Krajowi udzielę pokoju, tak że będziecie się udawali na spoczynek bez obawy. Dzikie zwierzęta znikną z kraju. Miecz nie będzie przechodził przez wasz kraj.
Kapłańska 26  7 Będziecie ścigać nieprzyjaciół, a oni upadną od miecza przed wami,
Kapłańska 26  8 tak że pięciu waszych będzie ścigać całą setkę, a setka waszych — dziesięć tysięcy [nieprzyjaciół]. Wasi wrogowie upadną od miecza przed wami.
Kapłańska 26  9 Zwrócę się ku wam, dam wam płodność, rozmnożę was, umocnię moje przymierze z wami.
Kapłańska 26 10 Będziecie jedli [zboże] z dawnych zapasów, a kiedy przyjdą nowe zbiory, usuniecie dawne [zapasy].
Kapłańska 26 11 Umieszczę wśród was mój przybytek i nie będę się brzydził wami.
Kapłańska 26 12 Będę chodził wśród was, będę waszym Bogiem, a wy będziecie moim ludem.
Kapłańska 26 13 Ja jestem Jahwe, Bóg wasz, który wyprowadził was z ziemi egipskiej, abyście przestali być ich niewolnikami. Ja rozbiłem drągi waszego jarzma i dałem wam możność chodzenia z podniesioną głową.
Kapłańska 26 14 Jeżeli zaś nie będziecie Mnie słuchać i nie będziecie wykonywać tych wszystkich nakazów,
Kapłańska 26 15 jeżeli będziecie gardzić moimi ustawami, jeżeli będziecie się brzydzić moimi wyrokami, tak że nie będziecie wykonywać moich nakazów i złamiecie moje przymierze,
Kapłańska 26 16 to i Ja obejdę się z wami odpowiednio: ześlę na was przerażenie, wycieńczenie i gorączkę, które prowadzą do ślepoty i rujnują zdrowie. Wtedy na próżno będziecie siali wasze ziarno. Zjedzą je wasi nieprzyjaciele.
Kapłańska 26 17 Zwrócę oblicze przeciwko wam, będziecie pobici przez nieprzyjaciół. Ci, którzy was nienawidzą, będą rządzili wami, a wy będziecie uciekać nawet wtedy, kiedy was nikt nie będzie ścigał.
Kapłańska 26 18 Jeżeli i wtedy nie będziecie Mnie słuchać, będę w dalszym ciągu karał was siedem razy więcej za wasze grzechy.
Kapłańska 26 19 Rozbiję waszą dumną potęgę, sprawię, że niebo będzie dla was jak z żelaza, a ziemia jak z brązu.
Kapłańska 26 20 Na próżno będziecie się wysilać — wasza ziemia nie wyda żadnego plonu, a drzewo na ziemi nie da owoców.
Kapłańska 26 21 Jeżeli [nadal] będziecie postępować Mi na przekór i nie zechcecie Mnie słuchać, ześlę na was siedmiokrotne kary za wasze grzechy:
Kapłańska 26 22 ześlę na was dzikie zwierzęta, które pożrą wasze dzieci, zniszczą bydło, zmniejszą zaludnienie, tak że wasze drogi opustoszeją.
Kapłańska 26 23 Jeżeli i wtedy nie poprawicie się i będziecie Mi postępować na przekór,
Kapłańska 26 24 to i Ja postąpię wam na przekór i będę was karał siedmiokrotnie za wasze grzechy.
Kapłańska 26 25 Ześlę na was miecz, który się pomści za złamanie przymierza. Jeżeli wtedy schronicie się do miast, ześlę zarazę pomiędzy was, tak że wpadniecie w ręce nieprzyjaciół.
Kapłańska 26 26 Rozbiję wam podporę chleba, tak że dziesięć kobiet będzie piec chleb w jednym piecu. Będą wam wydzielać chleb na wagę, tak że jedząc nie będziecie syci.
Kapłańska 26 27 Jeżeli i wtedy nie będziecie Mi posłuszni i będziecie mi postępować na przekór,
Kapłańska 26 28 to i Ja wystąpię z gniewem przeciwko wam i ześlę na was siedmiokrotne kary za wasze grzechy.
Kapłańska 26 29 Będziecie jedli ciało synów i córek waszych.
Kapłańska 26 30 Zniszczę wasze wyżyny słoneczne, rozbiję wasze stele, rzucę wasze trupy na trupy waszych bożków, będę się brzydzić wami.
Kapłańska 26 31 Zamienię w ruiny wasze miasta, spustoszę wasze miejsca święte, nie będę wchłaniał przyjemnej woni waszych ofiar.
Kapłańska 26 32 Ja sam spustoszę ziemię, tak że będą się zdumiewać wasi wrogowie, którzy ją wezmą w posiadanie.
Kapłańska 26 33 Was samych rozproszę między narodami, dobędę za wami miecza, ziemia wasza będzie spustoszona, miasta wasze zburzone.
Kapłańska 26 34 Wtedy ziemia będzie obchodzić swoje szabaty przez wszystkie dni swego spustoszenia, a wy będziecie w kraju nieprzyjaciół. Wtedy ziemia będzie odpoczywać i obchodzić swoje szabaty.
Kapłańska 26 35 Przez wszystkie dni swego spustoszenia będzie obchodzić szabat, którego nie obchodziła w latach szabatowych, kiedy mieszkaliście w niej.
Kapłańska 26 36 Co się zaś tyczy tych, co pozostaną, ześlę do ich serc lękliwość w ziemi nieprzyjaciół, będzie ich ścigać szmer unoszonego wiatrem liścia, będą uciekać jak od miecza, będą padać nawet wtedy, kiedy nikt nie będzie ich ścigał.
Kapłańska 26 37 Będą się przewracać jeden na drugiego, jak gdyby przed mieczem, chociaż nikt nie będzie ich ścigał. Nie będziecie mogli ostać się przed nieprzyjaciółmi.
Kapłańska 26 38 Zginiecie między narodami, pochłonie was ziemia nieprzyjacielska!
Kapłańska 26 39 A ci, którzy pozostaną z was, zgniją z powodu swego przestępstwa w ziemiach nieprzyjacielskich, z powodu przestępstw swoich przodków zgniją, tak jak i oni.
Kapłańska 26 40 Wtedy uznają przestępstwo swoje i przestępstwo swoich przodków, to jest zdradę, którą popełnili względem Mnie, i to, że Mi postępowali na przekór,
Kapłańska 26 41 wskutek czego Ja postępowałem na przekór im i zaprowadziłem ich do kraju nieprzyjacielskiego, ażeby upokorzyło się ich nieobrzezane serce i ażeby zapłacili za swoje przestępstwo.
Kapłańska 26 42 Wtedy przypomnę sobie moje przymierze z Jakubem, przymierze z Izaakiem i przymierze z Abrahamem. Przypomnę sobie o tym i przypomnę o kraju.
Kapłańska 26 43 Ale przedtem ziemia będzie opuszczona przez nich i będzie spłacać swoje szabaty przez to, że będzie spustoszona z ich winy, a oni będą spłacać swoje przestępstwo, ponieważ odrzucili moje wyroki i brzydzili się moimi ustawami.
Kapłańska 26 44 Jednakże nawet wtedy, kiedy będą w kraju nieprzyjacielskim, nie odrzucę ich i nie będę się brzydził nimi do tego stopnia, żeby ich całkowicie zniszczyć i zerwać moje przymierze z nimi, bo Ja jestem Bóg ich, Jahwe.
Kapłańska 26 45 Przypomnę sobie na ich korzyść o przymierzu z ich przodkami, kiedy wyprowadziłem ich z ziemi egipskiej na oczach narodów, abym był ich Bogiem. Ja jestem Jahwe!"
Kapłańska 26 46 To są ustawy, wyroki i prawa, które Jahwe ustanowił między sobą a synami Izraela na górze Synaj za pośrednictwem Mojżesza.

Kapłańska 27  1 Dalej Jahwe powiedział do Mojżesza:
Kapłańska 27  2 "Mów do synów Izraela i powiedz im: Jeżeli kto chce się uiścić ze ślubu, według twojej oceny dotyczącego jakiejś osoby wobec Jahwe,
Kapłańska 27  3 tak będziesz oceniał: jeżeli chodzi o mężczyznę w wieku od dwudziestu do sześćdziesięciu lat, to będzie on oceniony na pięćdziesiąt syklów srebra według wagi przybytku.
Kapłańska 27  4 Jeżeli chodzi o kobietę, to będzie ona oceniona na trzydzieści syklów.
Kapłańska 27  5 Jeżeli chodzi o młodzież w wieku od pięciu do dwudziestu lat, to chłopiec będzie oceniony na dwadzieścia syklów, a dziewczyna na dziesięć syklów.
Kapłańska 27  6 Jeżeli chodzi o dzieci w wieku od jednego miesiąca do pięciu lat, to chłopiec będzie oceniony na pięć syklów srebra, a dziewczyna na trzy sykle srebra.
Kapłańska 27  7 Jeżeli chodzi o ludzi starszych w wieku od sześćdziesięciu lat wzwyż, to mężczyzna będzie oceniony na piętnaście syklów, a kobieta na dziesięć syklów.
Kapłańska 27  8 Jeżeli jednak ktoś jest tak ubogi, że nie może spłacić według twego oszacowania, to postawi osobę ślubowaną przed kapłanem, a ten ją oszacuje. Według możności tego, który ślubował, kapłan ją oszacuje.
Kapłańska 27  9 Jeżeli chodzi o bydlęta, które są składane w darze dla Jahwe, to wszystko z nich, co jest złożone w darze dla Jahwe, będzie rzeczą świętą.
Kapłańska 27 10 Nie wolno ich zamieniać, nie wolno ich zastępować innym bydlęciem, ani lepszego gorszym, ani gorszego lepszym. Jeżeli zaś kto zechce taką zamianę uczynić, to jedno i drugie bydlę będzie rzeczą świętą.
Kapłańska 27 11 Jeżeli chodzi o bydlę nieczyste, takie, które nie bywa składane w darze dla Jahwe, to postawią to bydlę przed kapłanem,
Kapłańska 27 12 a kapłan je oszacuje według tego, czy będzie dobre czy marne. Taka będzie jego wartość, jak oszacuje je kapłan.
Kapłańska 27 13 Jeżeli [ofiarodawca] chce je wykupić, to doda piątą część do jego oszacowania.
Kapłańska 27 14 Jeżeli kto poświęci swój dom dla Jahwe jako rzecz świętą, to kapłan oszacuje ten dom według tego, czy jest dobry czy marny. Jak kapłan go oszacuje, taka będzie jego wartość.
Kapłańska 27 15 Jeżeli zaś ofiarodawca zechce wykupić ten dom, doda do jego oszacowania jedną piątą i dom będzie jego.
Kapłańska 27 16 Jeżeli kto poświęci dla Jahwe część swej dziedzicznej posiadłości, to twoje oszacowanie jej będzie zależne od ilości ziarna używanego na siew — jeden chomer jęczmienia będzie się równał pięćdziesięciu syklom srebra.
Kapłańska 27 17 Jeżeli poświęci swój grunt w roku jubileuszowym, oszacowanie twoje będzie w mocy.
Kapłańska 27 18 Jeżeli zaś poświęci swój grunt po roku jubileuszowym, to kapłan obliczy sumę pieniędzy według lat, które pozostają do następnego roku jubileuszowego i odpowiednio obniży oszacowanie.
Kapłańska 27 19 Jeżeli ofiarodawca zechce wykupić swój grunt, to doda do twego oszacowania jedną piątą, i grunt wróci do niego.
Kapłańska 27 20 Ale jeżeli nie wykupi gruntu i jeżeli ten grunt będzie sprzedany innemu człowiekowi, to nie będzie mógł być wykupiony.
Kapłańska 27 21 W takim razie, kiedy grunt stanie się wolny w roku jubileuszowym, będzie należał do Jahwe jako rzecz święta, jako pole pod klątwą. Stanie się on posiadłością kapłana.
Kapłańska 27 22 Jeżeli zaś kto poświęci dla Jahwe grunt kupiony, który nie należy do jego dziedzicznej posiadłości,
Kapłańska 27 23 to kapłan obliczy wysokość oszacowania aż do roku jubileuszowego, a ofiarodawca odda jeszcze tego samego dnia dla Jahwe sumę oszacowania jako rzecz świętą.
Kapłańska 27 24 W roku jubileuszowym grunt wróci do tego, od kogo był kupiony, czyją był dziedziczną posiadłością.
Kapłańska 27 25 Każde twoje oszacowanie będzie dokonywane na podstawie sykla przybytku. Jeden sykl równa się dwudziestu gerom.
Kapłańska 27 26 Jednak nikt nie będzie poświęcał dla Jahwe pierworodnego bydlęcia, które i tak już należy do Jahwe. Czy to jest cielec, czy to jest baran, należy on do Jahwe.
Kapłańska 27 27 Jeżeli chodzi o bydlę nieczyste, to można je wykupić za sumę twego oszacowania, dodając do niej jedną piątą. Jeżeli nie będzie wykupione, to będzie sprzedane według sumy twego oszacowania.
Kapłańska 27 28 Jeżeli kto poświęci co ze swej własności dla Jahwe jako "cherem": człowieka, bydlę albo część gruntu dziedzicznego — to ta rzecz nie będzie sprzedana ani wykupiona. Każde "cherem" jest rzeczą najświętszą dla Jahwe.
Kapłańska 27 29 Żaden człowiek, który jest poświęcony dla Jahwe jako "cherem", nie może być wykupiony. Musi on być zabity.
Kapłańska 27 30 Każda dziesięcina z ziemi, z zasiewu ziemi albo z owoców drzewa należy do Jahwe, jest rzeczą poświęconą dla Jahwe.
Kapłańska 27 31 Jeżeli kto chce wykupić część swej dziesięciny, to doda do niej jedną piątą.
Kapłańska 27 32 Każda dziesięcina z bydła większego lub mniejszego, które przechodzi pod laską pasterską, jest rzeczą poświęconą dla Jahwe.
Kapłańska 27 33 Nie będzie się rozróżniać, co jest dobre, a co marne, nie będzie się robić żadnej zamiany. Jeżeli jednak kto uczyni zamianę, to oba bydlęta, i jedno, i drugie, będą rzeczą poświęconą dla Jahwe. Nie mogą być wykupione".
Kapłańska 27 34 To są przykazania, które Jahwe dał Mojżeszowi na górze Synaj dla synów Izraela.

Liczb 1  1 Dnia pierwszego drugiego miesiąca, w drugim roku po wyjściu z Egiptu, tymi słowami przemówił Jahwe do Mojżesza na pustyni Synaj w Namiocie Spotkania:
Liczb 1  2 "Dokonajcie spisu całego zgromadzenia synów Izraela według szczepów i rodów, licząc według głów imiona wszystkich mężczyzn.
Liczb 1  3 Ty i Aaron dokonajcie przeglądu wszystkich Izraelitów zdolnych do walki od lat dwudziestu wzwyż, według ich zastępów.
Liczb 1  4 Z każdego pokolenia winien wam towarzyszyć mąż, głowa rodu.
Liczb 1  5 A oto imiona mężów, którzy winni wam towarzyszyć: z Rubena — Elisur, syn Szedeura;
Liczb 1  6 z Symeona — Szelumiel, syn Suriszaddaja;
Liczb 1  7 z Judy — Nachszon, syn Amminadaba;
Liczb 1  8 z Issachara — Netaneel, syn Suara;
Liczb 1  9 z Zabulona — Eliab, syn Helona.
Liczb 1 10 Z synów Józefa: z Efraima — Eliszama, syn Ammihuda; z Manassesa- Gamliel, syn Pedahsura;
Liczb 1 11 z Beniamina — Abidan, syn Gideoniego;
Liczb 1 12 z Dana — Achijezer, syn Ammiszaddaja;
Liczb 1 13 z Asera — Pagiel, syn Okrana;
Liczb 1 14 z Gada — Eliasaf, syn Deuela;
Liczb 1 15 z Neftalego — Achira, syn Enana".
Liczb 1 16 Ci zostali wezwani z całej społeczności, a byli oni wodzami pokoleń swoich przodków, naczelnikami tysięcy Izraela.
Liczb 1 17 Mojżesz i Aaron rozkazali przyjść owym mężom, którzy imiennie zostali wyznaczeni.
Liczb 1 18 Zebrali więc całe zgromadzenie pierwszego dnia drugiego miesiąca, a każdy podawał swoje pochodzenie według szczepów i rodów. Poczynając od lat dwudziestu wzwyż liczono ich imiona jednego za drugim.
Liczb 1 19 Zgodnie z rozkazem Jahwe dokonał Mojżesz spisu na pustyni Synaj.
Liczb 1 20 Synów Rubena, pierworodnego Izraela, ich potomków według szczepów i rodów, licząc imiona i głowy — wszystkich mężczyzn od dwudziestu lat wzwyż zdolnych do walki —
Liczb 1 21 tych, których policzono w pokoleniu Rubena, było czterdzieści sześć tysięcy pięciuset.
Liczb 1 22 Synów Symeona, ich potomków według szczepów i rodów, licząc imiona i głowy — wszystkich mężczyzn od lat dwudziestu wzwyż, zdolnych do walki —
Liczb 1 23 tych, których policzono z pokolenia Symeona, było pięćdziesiąt dziewięć tysięcy trzystu.
Liczb 1 24 Synów Gada, ich potomków według szczepów i rodów, licząc imiona mężczyzn od lat dwudziestu wzwyż, zdolnych do walki —
Liczb 1 25 tych, których policzono z pokolenia Gada, było czterdzieści pięć tysięcy sześciuset pięćdziesięciu.
Liczb 1 26 Synów Judy, ich potomków według szczepów i rodów, licząc imiona od lat dwudziestu wzwyż, zdolnych do walki —
Liczb 1 27 tych, których policzono z pokolenia Judy, było siedemdziesiąt cztery tysiące sześciuset.
Liczb 1 28 Synów Issachara, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki —
Liczb 1 29 tych, których policzono z pokolenia Issachara, było pięćdziesiąt cztery tysiące czterystu.
Liczb 1 30 Synów Zabulona, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki —
Liczb 1 31 tych, których policzono z pokolenia Zabulona, było pięćdziesiąt siedem tysięcy czterystu.
Liczb 1 32 Synów Józefa — synów Efraima, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki —
Liczb 1 33 tych, których policzono z pokolenia Efraima, było czterdzieści tysięcy pięciuset.
Liczb 1 34 Synów Manassesa, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki —
Liczb 1 35 tych, których policzono z pokolenia Manassesa, było trzydzieści dwa tysiące dwustu.
Liczb 1 36 Synów Beniamina, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki-
Liczb 1 37 tych, których policzono z pokolenia Beniamina, było trzydzieści pięć tysięcy czterystu.
Liczb 1 38 Synów Dana, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki —
Liczb 1 39 tych, których policzono z pokolenia Dana, było sześćdziesiąt dwa tysiące siedmiuset.
Liczb 1 40 Synów Asera, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki —
Liczb 1 41 tych, których policzono z pokolenia Asera, było czterdzieści jeden tysięcy pięciuset.
Liczb 1 42 Synów Neftalego, ich potomków według szczepów i rodów, licząc imiona od lat dwudziestu wzwyż, wszystkich zdolnych do walki —
Liczb 1 43 tych, których policzono z pokolenia Neftalego, było pięćdziesiąt trzy tysiące czterystu.
Liczb 1 44 Tak zostali policzeni ci, których spisał Mojżesz i Aaron wraz z wodzami izraelskimi, których było dwunastu mężów — po jednym z każdego rodu.
Liczb 1 45 Całkowita liczba synów Izraela zdolnych do walki, spisanych według swych rodów, od lat dwudziestu wzwyż —
Liczb 1 46 wynosi w całości sześćset trzy tysiące pięćset pięćdziesiąt.
Liczb 1 47 Lewici nie podlegali spisowi według swych rodów.
Liczb 1 48 Jahwe bowiem rzekł do Mojżesza tymi słowami:
Liczb 1 49 "Nie będziesz spisywał pokolenia Lewiego według liczby głów i nie policzysz ich razem z resztą synów Izraela.
Liczb 1 50 Powierzysz natomiast lewitom troskę o Przybytek Świadectwa, o wszystkie jego sprzęty i cokolwiek do niego należy; oni będą nosić zarówno Przybytek, jak i wszystkie jego sprzęty, będą mu służyć i dokoła niego rozbiją swoje namioty.
Liczb 1 51 Gdy Przybytek będzie zmieniał swe miejsce, rozbiorą go lewici, a gdy się zatrzyma, znowu go zbudują; jeśli się zbliży do Przybytku ktoś obcy, będzie ukarany śmiercią.
Liczb 1 52 Synowie zaś Izraela rozbiją namioty według swoich zastępów: każdy na swoim [miejscu w] obozie i każdy pod swoją chorągwią.
Liczb 1 53 Lewici natomiast rozłożą się obozem wokół Przybytku Świadectwa; wtedy kara nie spadnie na zgromadzenie synów Izraela. Lewici będą strzegli Przybytku Świadectwa".
Liczb 1 54 Synowie Izraela spełnili i wykonali wszystko, co Jahwe nakazał Mojżeszowi.

Liczb 2  1 Potem Jahwe przemówił do Mojżesza i Aarona tymi słowami:
Liczb 2  2 Niech synowie Izraela rozbiją namioty, każdy pod swoją chorągwią, pod znakami swoich rodów, dokoła Namiotu Spotkania, ale w pewnym oddaleniu.
Liczb 2  3 Od wschodu rozbije obóz Juda, stosownie do oddziałów swoich zastępów, a wodzem synów Judy będzie Nachszon, syn Amminadaba.
Liczb 2  4 Liczba jego wojska według obliczenia wynosi siedemdziesiąt cztery tysiące sześciuset.
Liczb 2  5 Obok nich zajmie miejsce pokolenie Issachara, którego wodzem ma być Netaneel, syn Suara.
Liczb 2  6 Liczba jego wojska według obliczenia wynosi pięćdziesiąt cztery tysiące czterystu.
Liczb 2  7 Następnie pokolenie Zabulona, a wodzem synów Zabulona będzie Eliab, syn Helona.
Liczb 2  8 Liczba jego wojska według obliczenia wynosi pięćdziesiąt siedem tysięcy czterystu.
Liczb 2  9 Wszystkich policzonych w obozie Judy według ich zastępów — sto osiemdziesiąt sześć tysięcy czterystu. Oni pierwsi będą zwijać namioty.
Liczb 2 10 Od południowej strony [będzie] chorągiew obozu Rubena [rozłożonego] według swoich zastępów, a wodzem synów Rubena będzie Elisur, syn Szedeura.
Liczb 2 11 Liczba jego wojska według obliczenia wynosi czterdzieści sześć tysięcy pięciuset.
Liczb 2 12 Obok nich rozbije obóz pokolenie Symeona. Wodzem synów Symeona będzie Szelumiel, syn Suriszaddaja.
Liczb 2 13 Liczba jego wojska według obliczenia wynosi pięćdziesiąt dziewięć tysięcy trzystu.
Liczb 2 14 Następnie pokolenie Gada. Wodzem synów Gada będzie Eliasaf, syn Deuela.
Liczb 2 15 Liczba jego wojska według obliczenia wynosi czterdzieści pięć tysięcy sześćset pięćdziesięciu.
Liczb 2 16 Wszystkich policzonych w obozie Rubena było według ich zastępów sto pięćdziesiąt jeden tysięcy czterystu pięćdziesięciu. Jako drudzy będą zwijać namioty.
Liczb 2 17 Potem wyruszy Namiot Spotkania — obóz lewitów w środku innych obozów — według tego, jak rozbijali namioty, tak też ruszać będą, każdy na swoim miejscu, pod swoją chorągwią.
Liczb 2 18 Od zachodu [będzie] chorągiew obozu Efraima [rozłożonego] według swoich zastępów. Wodzem synów Efraima będzie Eliszama, syn Ammihuda.
Liczb 2 19 Liczba jego wojska według obliczenia wynosi czterdzieści tysięcy pięciuset.
Liczb 2 20 Obok nich pokolenie Manassesa: wodzem synów Manassesa będzie Gamliel, syn Pedahsura.
Liczb 2 21 Liczba jego wojska według obliczenia wynosi trzydzieści dwa tysiące dwustu.
Liczb 2 22 Wreszcie pokolenie Beniamina: wodzem synów Beniamina będzie Abidan, syn Gideoniego.
Liczb 2 23 Liczba jego wojska według obliczenia wynosi trzydzieści pięć tysięcy czterystu.
Liczb 2 24 Wszystkich policzonych w obozie Efraima według ich zastępów było sto osiem tysięcy stu. Oni jako trzeci będą zwijać namioty.
Liczb 2 25 Od północy, stosownie do swoich oddziałów, [będzie] chorągiew obozu Dana [rozłożonego] według swoich zastępów. Wodzem synów Dana będzie Achijezer, syn Ammiszaddaja.
Liczb 2 26 Liczba jego wojska według obliczenia wynosi sześćdziesiąt dwa tysiące siedmiuset.
Liczb 2 27 Obok nich rozbije obóz pokolenie Asera. Wodzem synów Asera będzie Pagiel, syn Okrana.
Liczb 2 28 Liczba jego wojska według obliczenia wynosi czterdzieści jeden tysięcy pięciuset.
Liczb 2 29 W końcu pokolenie Neftalego. Wodzem synów Neftalego będzie Achira, syn Enana.
Liczb 2 30 Liczba jego wojska według obliczenia wynosi pięćdziesiąt trzy tysiące czterystu.
Liczb 2 31 Wszystkich policzonych w obozie Dana było sto pięćdziesiąt siedem tysięcy sześciuset. Oni jako ostatni będą zwijać namioty według swych chorągwi.
Liczb 2 32 Oto synowie Izraela spisani według swoich rodów. Pełna liczba policzonych w obozach według ich zastępów wynosi sześćset trzy tysiące pięćset pięćdziesięciu.
Liczb 2 33 Stosownie do rozkazu Jahwe danego Mojżeszowi lewici nie zostali spisani razem z resztą synów Izraela.
Liczb 2 34 Izraelici wykonywali wszystko, co im przez Mojżesza nakazał Jahwe: obozowali według swych chorągwi i zwijali obóz, każdy w swym pokoleniu i swym rodzie.

Liczb 3  1 Tak oto przedstawiała się rodzina Aarona i Mojżesza w czasie, gdy Jahwe mówił do Mojżesza na górze Synaj.
Liczb 3  2 Synowie Aarona mieli następujące imiona: pierworodny Nadab, następnie Abihu, Eleazar oraz Itamar.
Liczb 3  3 Oto imiona synów Aarona, namaszczonych kapłanów, których poświęcił, by pełnili kapłańską służbę.
Liczb 3  4 Nadab i Abihu umarli jednak przed Jahwe na pustyni Synaj, gdy chcieli złożyć w ofierze inny ogień. Nie mieli oni synów i dlatego służbę kapłańską spełniali w obecności ojca swego Aarona: Eleazar i Itamar.
Liczb 3  5 Przemówił znowu Jahwe do Mojżesza tymi słowami:
Liczb 3  6 "Każ się zbliżyć pokoleniu Lewiego i postaw [je] przed kapłanem Aaronem: niechaj mu służą!
Liczb 3  7 Pełniąc służbę w przybytku, troszczyć się będą wszyscy o to, o co on sam i cała społeczność winna dbać w związku z Namiotem Spotkania.
Liczb 3  8 Winni strzec wszystkich sprzętów Namiotu Spotkania i wezmą na siebie staranie o to wszystko, o co winni się troszczyć synowie Izraela, gdy chodzi o pełnienie służby w przybytku.
Liczb 3  9 Oddaj więc lewitów Aaronowi i jego synom; winni mu być całkowicie oddani ze strony synów Izraela.
Liczb 3 10 Aaronowi i jego synom zlecisz, by pełnili powierzoną im służbę kapłańską. Gdyby ktoś obcy się zbliżył, ma być ukarany śmiercią".
Liczb 3 11 I rzekł jeszcze Jahwe do Mojżesza:
Liczb 3 12 "Otom ja wziął lewitów spośród synów Izraela na miejsce wszystkich pierworodnych, którzy się narodzili z łona matek, dlatego lewici są moją własnością.
Liczb 3 13 Do Mnie bowiem należy wszystko, co jest pierworodne. W dniu, kiedy zabijałem wszystko, co było pierworodne w ziemi egipskiej, poświęciłem dla siebie wszystko pierworodne w Izraelu, począwszy od człowieka aż do bydlęcia. Do mnie należą; Ja jestem Jahwe".
Liczb 3 14 Mówił dalej Jahwe do Mojżesza na pustyni Synaj tymi słowami:
Liczb 3 15 "Spisz wszystkich synów Lewiego według ich rodów i szczepów; wszystkich mężczyzn w wieku od jednego miesiąca wzwyż".
Liczb 3 16 Mojżesz więc spisał ich według rozkazu Jahwe.
Liczb 3 17 A oto imiona synów Lewiego: Gerszon, Kehat i Merari.
Liczb 3 18 Imiona zaś synów Gerszona według ich rodzin: Libni i Szimei.
Liczb 3 19 Synowie zaś Kehata według swych rodzin: Amram, Jishar, Chebron i Uzzjel,
Liczb 3 20 a synowie Merariego według swych rodzin: Machli i Muszi. To są rodziny Lewiego według ich rodów.
Liczb 3 21 Od Gerszona pochodzą rodziny Libnitów i Szimeitów; to są właśnie rodziny Gerszonitów.
Liczb 3 22 Liczba spisanych mężczyzn w wieku od jednego miesiąca wzwyż wynosiła u nich siedem tysięcy pięciuset.
Liczb 3 23 Rodziny Gerszonitów rozbijały obóz za przybytkiem od strony zachodniej.
Liczb 3 24 Głową rodu Gerszona był Eliasaf, syn Laela.
Liczb 3 25 W Namiocie Spotkania mieli Gerszonici powierzoną pieczę o sam przybytek, o namiot i jego pokrycie, jak również o zasłonę wiszącą u wejścia do Namiotu Spotkania,
Liczb 3 26 dalej o zasłony dziedzińca oraz o zasłonę przy wejściu na dziedziniec, który otacza przybytek i ołtarz, wreszcie o powrozy potrzebne do tej służby.
Liczb 3 27 Od Kehata pochodzą rodziny: Amramitów, Jisharytów, Chebronitów i Uzzjelitów; są to rodziny Kehatytów.
Liczb 3 28 Całkowita liczba spisanych mężczyzn, w wieku od jednego miesiąca wzwyż, wynosiła u nich osiem tysięcy trzystu ludzi przeznaczonych do pełnienia służby w przybytku.
Liczb 3 29 Rodziny Kehatytów rozbijały namioty od strony południowej przybytku.
Liczb 3 30 Głową rodu Kehatytów był Elisafan, syn Uzzjela.
Liczb 3 31 Mieli się oni troszczyć o arkę i stół, o świecznik, ołtarze oraz inne sprzęty przybytku przeznaczone do służby Bożej, wreszcie o zasłonę i jej obsługiwanie.
Liczb 3 32 Księciem książąt rodów lewickich był Eleazar, syn kapłana Aarona. On miał nadzór nad tymi, którzy pełnili służbę w świątyni.
Liczb 3 33 Od Merariego [pochodzą] rodziny: Machlitów i Muszytów; są to rodziny Merarytów.
Liczb 3 34 Całkowita liczba spisanych mężczyzn, w wieku od jednego miesiąca wzwyż, wynosiła u nich sześć tysięcy dwustu.
Liczb 3 35 Głową rodzin Merarytów był Suriel, syn Abichaila. Rozbijali oni namioty od północnej strony przybytku.
Liczb 3 36 Merarytom powierzono troskę o deski przybytku, ich poprzeczki, słupy razem z podstawami, wszelki sprzęt do tego należący i jego obsługę;
Liczb 3 37 dalej o słupy dziedzińca razem z ich podstawami, wreszcie o kołki i powrozy.
Liczb 3 38 Mojżesz i Aaron wraz z synami rozbijali namioty od strony wschodniej przed Namiotem Spotkania. Oni to w imieniu Izraelitów mieli pełnić służbę przy świątyni. Gdyby ktoś obcy poważył się zbliżyć, miał być ukarany śmiercią.
Liczb 3 39 Całkowita liczba lewitów spisanych przez Mojżesza na rozkaz Jahwe — mężczyzn w wieku od jednego miesiąca wzwyż — wynosiła dwadzieścia dwa tysiące.
Liczb 3 40 Rzekł znowu Jahwe do Mojżesza: "Spisz mężczyzn pierworodnych Izraelitów w wieku od jednego miesiąca wzwyż i zrób imienny ich wykaz.
Liczb 3 41 Weź dla Mnie lewitów — bo Ja jestem Jahwe — w miejsce pierworodnych spośród Izraela, podobnie też bydło lewitów w miejsce wszystkiego, co pierworodne z bydła izraelskiego".
Liczb 3 42 Spisał więc Mojżesz, stosownie do rozkazu Jahwe, pierworodnych Izraelitów,
Liczb 3 43 i okazało się, że liczba mężczyzn pierworodnych w wieku od miesiąca wzwyż wynosiła według liczby imion dwadzieścia dwa tysiące dwieście siedemdziesiąt trzy.
Liczb 3 44 Rzekł znowu Jahwe do Mojżesza tymi słowami:
Liczb 3 45 "Weź lewitów na miejsce wszystkich pierworodnych u Izraelitów oraz bydło należące do lewitów zamiast ich bydła. I będą lewici należeć do Mnie, bo Ja jestem Jahwe.
Liczb 3 46 Jako wykup za owych dwustu siedemdziesięciu trzech pierworodnych Izraelitów, którzy przewyższają liczbę lewitów,
Liczb 3 47 weźmiesz po pięć syklów od głowy według wagi sykla przybytku; sykl po dwadzieścia ger.
Liczb 3 48 Daj to srebro Aaronowi i jego synom jako wykup za tych nadliczbowych".
Liczb 3 49 Wziął więc Mojżesz wykup od tych, którzy przekraczali liczbę wykupionych przez lewitów.
Liczb 3 50 Otrzymał srebro od pierworodnych, tysiąc trzysta sześćdziesiąt pięć syklów według wagi sykla przybytku.
Liczb 3 51 Mojżesz oddał srebro wykupu Aaronowi i jego synom według rozkazu Jahwe, tak jak polecił Jahwe Mojżeszowi.

Liczb 4  1 Następnie mówił Jahwe do Mojżesza i Aarona tymi słowami:
Liczb 4  2 "Wyłącz spośród synów Lewiego Kehatytów, pełną ich liczbę według szczepów i rodów
Liczb 4  3 od lat trzydziestu do pięćdziesięciu, czyli wszystkich, którzy są zdolni pełnić służbę, aby wykonywali prace w Namiocie Spotkania.
Liczb 4  4 Zadaniem Kehatytów będzie troska o rzeczy najświętsze.
Liczb 4  5 Kiedy będzie się zwijać obóz, wejdzie Aaron z synami. Zdejmą oni zasłonę okrywającą i owiną nią Arkę Świadectwa.
Liczb 4  6 Następnie położą pokrowiec ze skóry delfinów, a na tym rozciągną tkaninę całą z fioletowej purpury, wreszcie założą drążki.
Liczb 4  7 Również nad stołem pokładnym rozciągną tkaninę z fioletowej purpury, na której położą misy, czasze, patery i dzbany dla ofiar płynnych; chleb ustawicznej ofiary winien się również na nim znajdować.
Liczb 4  8 Następnie okryją go tkaniną karmazynowa, wreszcie pokrowcem ze skór delfinów, na koniec założą drążki.
Liczb 4  9 Potem wezmą tkaninę z fioletowej purpury i okryją nią podstawę świecznika łącznie z lampami, nożycami, naczyniami do knotów oraz wszystkimi naczyniami na oliwę, używanymi do jego obsługi.
Liczb 4 10 Następnie owiną go — wraz z całym przynależnym sprzętem — pokrowcem ze skóry delfinów, i umieszczą na noszach.
Liczb 4 11 Teraz rozciągną nad ołtarzem złotym tkaninę z fioletowej purpury i okryją go okryciem ze skór delfinów i założą drążki.
Liczb 4 12 Następnie wezmą wszystkie pozostałe sprzęty należące do służby w świątyni, owiną je tkaniną z fioletowej purpury, okryją pokrowcem ze skór delfinów i umieszczą na noszach.
Liczb 4 13 Oczyszczą następnie ołtarz z popiołu i okryją czerwoną purpurą.
Liczb 4 14 Położą na nim wszystkie naczynia używane do służby przy ołtarzu: popielnice, widełki, łopatki, kropielnice; wszystkie te sprzęty ołtarza przykryją pokrowcem ze skór delfinów i założą drążki.
Liczb 4 15 Przy zwijaniu obozu, gdy Aaron i synowie jego skończą okrywać przedmioty święte i wszystkie przynależne do nich sprzęty, wtedy przystąpią Kehatyci, aby je ponieść. Nie wolno im jednak przedmiotów świętych dotykać; w przeciwnym razie umrą. Taką to służbę mają do spełnienia Kehatyci w Namiocie Spotkania.
Liczb 4 16 Eleazar zaś, syn kapłana Aarona, będzie się troszczył o oliwę do oświetlenia, o pachnące kadzidło, o stałą ofiarę z pokarmów, wreszcie o olej do namaszczania. Winien czuwać nad całym przybytkiem oraz nad wszystkim, co się w nim znajduje: nad miejscem świętym i jego sprzętami".
Liczb 4 17 I mówił dalej Jahwe do Mojżesza i Aarona:
Liczb 4 18 "Nie dopuśćcie, by szczep rodzin Kehatytów został spośród lewitów wytracony.
Liczb 4 19 Postarajcie się raczej, aby żyli, a nie musieli umrzeć, gdy się zbliżą do rzeczy najświętszych. Aaron i jego synowie przyjdą i wskażą każdemu, co ma czynić i co dźwigać.
Liczb 4 20 Sami jednak [Kehatyci] nie mogą przyjść, by choć przez chwilę popatrzeć na rzeczy święte; w przeciwnym razie umrą".
Liczb 4 21 Mówił dalej Jahwe do Mojżesza:
Liczb 4 22 "Policz synów Gerszona według rodów i rodzin,
Liczb 4 23 ludzi od lat trzydziestu do pięćdziesięciu, zdolnych do pełnienia służby, aby wykonywali prace w Namiocie Spotkania.
Liczb 4 24 A oto na czym ma polegać służba Gerszonitów, co mają czynić i co dźwigać:
Liczb 4 25 winni nosić tkaniny przybytku i sam Namiot Spotkania łącznie z pokrowcem; pokrowiec ze skór delfinów, który leży na wierzchu, oraz zasłonę [będącą] przy wejściu do Namiotu Spotkania.
Liczb 4 26 Następnie zasłony dziedzińca i zasłonę przy bramie wejściowej na dziedziniec, który otacza dokoła przybytek i ołtarz, wreszcie należące do tego powrozy i wszystkie sprzęty potrzebne do tej służby.
Liczb 4 27 Wszystkie zajęcia Gerszonitów odnośnie do tego, co mają nosić i co czynić, podlegać będą rozkazom Aarona i jego synów; powierzycie ich pieczy wszystko to, co mają nosić.
Liczb 4 28 Taka będzie służba rodzin Gerszonitów co do Namiotu Spotkania. Nadzór nad nimi będzie należał do Itamara, syna kapłana Aarona.
Liczb 4 29 Policz również Merarytów według ich rodzin i rodów,
Liczb 4 30 w wieku od trzydziestu do pięćdziesięciu lat, zdolnych do pełnienia służby, aby wykonywali prace w Namiocie Spotkania.
Liczb 4 31 Pełniąc służbę w Namiocie Spotkania będą nosić deski przybytku i należące do nich poprzeczki oraz słupy łącznie z podstawami;
Liczb 4 32 dalej słupy otaczające dziedziniec dokoła z ich podstawami, paliki namiotu i powrozy oraz cały sprzęt do tego należący. Zrobicie imienny wykaz wszystkiego, co mają nosić.
Liczb 4 33 Taka będzie służba rodzin Merarytów. Co do wszystkich obowiązków swych w Namiocie Spotkania będą podlegać Itamarowi, synowi kapłana Aarona".
Liczb 4 34 Następnie Mojżesz, Aaron i książęta społeczności policzyli Kehatytów według ich rodzin i rodów,
Liczb 4 35 ludzi w wieku od lat trzydziestu do pięćdziesięciu, wszystkich zdolnych do pełnienia służby i do wykonywania prac w Namiocie Spotkania.
Liczb 4 36 Naliczono ich według rodzin dwa tysiące siedmiuset pięćdziesięciu.
Liczb 4 37 Są to spisani z rodzin Kehatytów: całkowita liczba tych, którzy mają pełnić służbę w Namiocie Spotkania, a których spisał Mojżesz i Aaron na rozkaz Jahwe, przekazany za pośrednictwem Mojżesza.
Liczb 4 38 Dokonano też spisu Gerszonitów według ich rodzin i rodów,
Liczb 4 39 w wieku od lat trzydziestu do pięćdziesięciu, zdolnych do pełnienia służby i do wykonywania prac w Namiocie Spotkania.
Liczb 4 40 Naliczono ich według rodzin i rodów dwa tysiące sześciuset trzydziestu.
Liczb 4 41 To była pełna liczba spisanych z rodzin Gerszonitów — wszystkich, którzy mieli pełnić służbę w Namiocie Spotkania, a których spisał Mojżesz i Aaron na rozkaz Jahwe.
Liczb 4 42 Spisano też Merarytów według ich rodzin i rodów,
Liczb 4 43 wszystkich w wieku od lat trzydziestu do pięćdziesięciu, zdolnych do pełnienia służby i do wykonywania prac w Namiocie Spotkania.
Liczb 4 44 Liczba spisanych według rodzin wynosiła trzy tysiące dwustu.
Liczb 4 45 To była liczba spisanych z rodzin Merarytów, a spisu tego dokonali Mojżesz i Aaron na rozkaz Jahwe dany Mojżeszowi.
Liczb 4 46 Całkowita liczba lewitów, których spisali Mojżesz, Aaron i książęta Izraela według rodzin i rodów,
Liczb 4 47 wszystkich ludzi zdolnych do pełnienia służby i do wykonywania prac w Namiocie Spotkania oraz do dźwigania ciężarów
Liczb 4 48 wynosiła osiem tysięcy pięciuset osiemdziesięciu.
Liczb 4 49 Stosownie do rozkazu Jahwe, Mojżesz wyznaczył każdemu, co ma czynić i co dźwigać. Zostali spisani zgodnie z rozkazem, który Jahwe dał Mojżeszowi.

Liczb 5  1 Przemówił znów Jahwe do Mojżesza:
Liczb 5  2 "Rozkaż Izraelitom usunąć z obozu każdego chorego na trąd, cierpiącego na wycieki oraz tego, kto zaciągnął nieczystość przy zwłokach zmarłego.
Liczb 5  3 Tak mężczyznę jak i kobietę macie usunąć poza obóz, aby nie plugawili waszego obozu, gdzie ja mieszkam pośród was".
Liczb 5  4 Uczynili tak synowie Izraela i usunęli ich poza obóz; synowie Izraela postąpili tu według rozkazu, jaki Jahwe dał Mojżeszowi.
Liczb 5  5 Przemówił znów Jahwe do Mojżesza tymi słowami:
Liczb 5  6 "Powiedz synom Izraela: jeżeli mężczyzna lub kobieta dopuszczą się jakiego grzechu wobec ludzi, popełniając przestępstwo przeciw Jahwe, to osoba ta zaciągnie winę.
Liczb 5  7 Mają wyznać grzech popełniony i oddać dobro nieprawnie zabrane z dodaniem piątej części temu, wobec kogo zawinili.
Liczb 5  8 A jeśli on nie ma krewnego, któremu można by zwrócić, zwrot należny Jahwe przejdzie na kapłana, z wyjątkiem barana ofiarowanego na ofiarę przebłagalną, przez którą dokona on na nim obrzędu przebłagania.
Liczb 5  9 Wszystkie zaś święte dary, które przynoszą kapłanowi synowie Izraela, należeć będą do niego.
Liczb 5 10 Święte dary każdego Izraelity będą należały do kapłana. Cokolwiek ktoś da kapłanowi, stanie się jego własnością".
Liczb 5 11 Rzekł znowu Jahwe do Mojżesza:
Liczb 5 12 "Tak mów do synów Izraela: Gdy mąż ma żonę rozpustną i ta go zdradzi
Liczb 5 13 przez to, że inny mężczyzna z nią obcuje cieleśnie wylewając nasienie, a nie spostrzegł tego jej mąż, i dopuściła się nieczystości w ukryciu, gdyż nie było świadka, który by ją pochwycił na gorącym uczynku-
Liczb 5 14 gdy więc duch podejrzenia ogarnie męża i zacznie podejrzewać żonę swoją, w wypadku gdy rzeczywiście się splamiła, lub będzie ją posądzał, choć się nie splamiła —
Liczb 5 15 wówczas winien mąż przyprowadzić żonę swoją do kapłana i przynieść jako dar ofiarny za nią dziesiątą część efy mąki jęczmiennej. Nie wyleje jednak na to oliwy ani też nie położy kadzidła, gdyż jest to ofiara posądzenia, ofiara wyjawienia, która ma wykazać winę.
Liczb 5 16 Wówczas rozkaże kapłan zbliżyć się kobiecie i stawi ją przed Jahwe.
Liczb 5 17 Następnie naleje kapłan wody świętej do naczynia glinianego, weźmie nieco pyłu znajdującego się na podłodze przybytku i rzuci go do wody.
Liczb 5 18 Teraz postawi kapłan kobietę przed Jahwe, odkryje jej włosy i położy na jej ręce ofiarę wyjawienia, czyli posądzenia; wodę zaś gorzką, niosącą klątwę, kapłan będzie trzymał w swym ręku.
Liczb 5 19 Wtedy zaprzysięgnie kobietę i powie do niej: Jeśli rzeczywiście żaden inny mężczyzna z tobą nie obcował i jeśliś się z innym nie splamiła nieczystością względem swego męża, wówczas woda goryczy i przekleństwa nie przyniesie ci szkody.
Liczb 5 20 Jeśli jednak byłaś niewierna swemu mężowi i stałaś się przez to nieczystą, ponieważ inny mężczyzna, a nie twój mąż, obcował z tobą wylewając [nasienie] —
Liczb 5 21 wówczas przeklnie kapłan kobietę przysięgą przekleństwa i powie do niej: Niechże cię Jahwe uczyni poprzysiężonym przekleństwem pośród ludu twego, niech zwiotczeją twoje biodra, a łono niech spuchnie.
Liczb 5 22 Woda niosąca przekleństwo niech wniknie do twego wnętrza i niech sprawi, że spuchnie twoje łono, a biodra zwiotczeją. Odpowie na to kobieta: "Amen, Amen".
Liczb 5 23 Teraz wypisze kapłan na zwoju słowa przekleństwa, a następnie je zmyje wodą goryczy.
Liczb 5 24 Wreszcie da wypić kobiecie wodę gorzką niosącą klątwę, aby wody przekleństwa weszły w nią sprawiając gorzki ból.
Liczb 5 25 Następnie weźmie kapłan z rąk kobiety ofiarę posądzenia, dokona obrzędu kołysania przed Jahwe i złoży na ołtarzu.
Liczb 5 26 Potem weźmie z niej pełną dłonią część jako "pamiątkę" i spali na ołtarzu.
Liczb 5 27 Teraz da kobiecie do picia wodę przeklętą: jeśli naprawdę stała się nieczystą i swojemu mężowi niewierną, woda wniknie w nią, sprawiając gorzki ból. Łono jej spuchnie, a biodra zwiotczeją, i będzie owa kobieta przedmiotem przekleństwa pośród swego narodu.
Liczb 5 28 Jeśli jednak ta kobieta nie stała się nieczystą, lecz przeciwnie — jest czysta — pozostanie bez szkody i znów będzie rodzić dzieci.
Liczb 5 29 Takie jest prawo odnoszące się do posądzenia, gdy żona nie dochowa wierności swojemu mężowi i stanie się przez to nieczystą,
Liczb 5 30 lub gdy mąż zacznie ją posądzać, wtedy stawi ją przed Jahwe, a kapłan spełni względem niej wszystko według tego prawa.
Liczb 5 31 Mąż będzie wtedy bez winy, a ta żona poniesie zasłużoną karę".

Liczb 6  1 Przemówił znowu Jahwe do Mojżesza tymi słowami:
Liczb 6  2 "Tak mów do synów Izraela: gdy jaki mężczyzna lub kobieta złoży ślub nazireatu, aby się poświęcić dla Jahwe,
Liczb 6  3 musi się powstrzymać od wina i sycery, nie może używać octu winnego i octu z sycery ani soku z winogron; nie wolno mu jeść winogron zarówno świeżych, jak i suszonych.
Liczb 6  4 Przez cały czas trwania nazireatu nie będzie niczego spożywać z winnego szczepu, począwszy od winogron niedojrzałych aż do wytłoczyn.
Liczb 6  5 Przez cały czas trwania nazireatu nożyce nie dotkną jego głowy. Dopóki nie upłynie okres czasu, na który poświęcił się Jahwe, będzie święty i ma pozwolić, by włosy jego rosły swobodnie.
Liczb 6  6 W okresie, kiedy jest poświęcony dla Jahwe, nie może się zbliżyć do żadnego trupa.
Liczb 6  7 Nawet przy swoim zmarłym ojcu, matce, bracie czy siostrze nie może zaciągnąć nieczystości, gdyż nosi na swej głowie [znamię] poświęcenia dla Jahwe.
Liczb 6  8 Podczas całego okresu trwania nazireatu jest poświęcony dla Jahwe.
Liczb 6  9 Gdyby jednak ktoś nagle przy nim umarł, i on sprowadził nieczystość na swą głowę poświęconą, ostrzyże ją w dniu oczyszczenia: ostrzyże ją dnia siódmego.
Liczb 6 10 Ósmego dnia przyniesie dwie synogarlice albo dwa młode gołębie kapłanowi przy wejściu do Namiotu Spotkania.
Liczb 6 11 Jednego złoży kapłan jako ofiarę przebłagalną, drugiego zaś na ofiarę całopalną, i dokona przebłagania za niego, za winę, jaką zaciągnął przy zwłokach zmarłego. W ten dzień zostanie znów głowa jego poświęcona.
Liczb 6 12 Poświęci się znowu dla Jahwe na czas nazireatu i przyprowadzi baranka rocznego jako ofiarę zadośćuczynienia. Poprzedni jednak okres nie będzie policzony, gdyż splamił swoje poświęcenie.
Liczb 6 13 Takie jest prawo dotyczące nazarejczyków. W dniu, kiedy upłynie czas nazireatu, przyprowadzi się go ku wejściu do Namiotu Spotkania.
Liczb 6 14 A on przyniesie jako dar ofiarny dla Jahwe baranka jednorocznego bez skazy na ofiarę całopalną, dalej jednoroczną owieczkę bez skazy na ofiarę przebłagalną i barana bez skazy jako ofiarę pojednania,
Liczb 6 15 nadto kosz chlebów niekwaszonych z najczystszej mąki zaprawionej oliwą i cienkie placuszki niekwaszone pomazane oliwą, łącznie z przynależną do nich ofiarą pokarmową i płynów.
Liczb 6 16 Kapłan zaniesie wszystko przed Jahwe i złoży ofiarę przebłagalną oraz ofiarę całopalenia.
Liczb 6 17 Barana natomiast złoży jako ofiarę pojednania dla Jahwe, łącznie z koszem chlebów niekwaszonych. Kapłan złoży potem jego ofiarę z pokarmów i płynną.
Liczb 6 18 Wtedy u wejścia do Namiotu Spotkania ostrzyże nazirejczyk swe poświęcone włosy i rzuci je w ogień, w którym płonie ofiara pojednania.
Liczb 6 19 Następnie weźmie kapłan ugotowaną łopatkę barana, chleb niekwaszony z kosza oraz niekwaszony cienki placuszek i złoży je na ręce nazirejczyka, gdy on już ostrzyże swe włosy.
Liczb 6 20 Kapłan darami ofiarnymi dokona obrzędu kołysania przed Jahwe; jest to święty dar należny kapłanowi prócz mostka kołysania i uda odłożonego na ofiarę. Odtąd może nazirejczyk pić wino.
Liczb 6 21 Takie jest prawo odnoszące się tak do nazirejczyka, który złoży śluby, jak do darów ofiarnych ślubowanych Jahwe, niezależnie od tego, na co go stać. Stosownie do ślubu winien wypełnić wszystkie prawa swego nazireatu".
Liczb 6 22 I mówił znowu Jahwe do Mojżesza tymi słowami:
Liczb 6 23 "Powiedz Aaronowi i jego synom: tak oto macie błogosławić synom Izraela. Powiecie im:
Liczb 6 24 Niech cię Jahwe błogosławi i strzeże.
Liczb 6 25 Niech Jahwe rozpromieni oblicze swe nad tobą, niech cię obdarzy swą łaską.
Liczb 6 26 Niech zwróci ku tobie oblicze swoje i niech cię obdarzy pokojem.
Liczb 6 27 Tak będą wzywać imienia mojego nad synami Izraela, a Ja im będę błogosławił".

Liczb 7  1 Gdy ukończył Mojżesz budowę przybytku, namaścił go i poświęcił wraz ze wszystkimi sprzętami; podobnie i ołtarz razem ze wszystkimi sprzętami do niego należącymi namaścił i poświęcił.
Liczb 7  2 Wtedy książęta Izraela, głowy poszczególnych rodów, książęta pokoleń i przewodniczący w spisie przynieśli swoje dary.
Liczb 7  3 Przyprowadzili oni dla Jahwe: sześć krytych wozów i dwanaście wołów; przypadał więc jeden wóz od dwóch książąt i po jednym wole od każdego. Przyprowadzili to przed przybytek.
Liczb 7  4 Wówczas rzekł Jahwe do Mojżesza:
Liczb 7  5 "Weź to od nich i niech będzie przeznaczone do użytku w Namiocie Spotkania. Podziel je pomiędzy lewitów odpowiednio do ich służby".
Liczb 7  6 Wziął więc Mojżesz wozy i woły i oddał je lewitom.
Liczb 7  7 Odpowiednio do ich służby dał Gerszonitom dwa wozy i cztery woły.
Liczb 7  8 Osiem wołów i cztery wozy dał Merarytom, odpowiednio do ich służby, [jaką mieli pełnić] pod kierunkiem Itamara, syna kapłana Aarona.
Liczb 7  9 Kehatytom nic nie dał, gdyż oni mieli powierzoną troskę o rzeczy najświętsze, które mieli nosić na ramionach.
Liczb 7 10 W dniu poświęcenia ołtarza przynieśli książęta swoje dary. Gdy je przynieśli przed ołtarz,
Liczb 7 11 rzekł Jahwe do Mojżesza: "Niech każdego dnia jeden z książąt przyniesie swój dar ofiarny na poświęcenie ołtarza".
Liczb 7 12 Tym, który pierwszego dnia przyniósł dar ofiarny, był Nachszon, syn Amminadaba z pokolenia Judy.
Liczb 7 13 Jego dar ofiarny stanowiły: misa srebrna wagi stu trzydziestu syklów oraz czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 14 czasza złota wagi dziesięciu syklów, napełniona kadzidłem,
Liczb 7 15 młody cielec, baran i roczne jagnię na ofiarę całopalną,
Liczb 7 16 kozioł na ofiarę przebłagalną,
Liczb 7 17 wreszcie na ofiarę pojednania dwa woły, pięć baranów, pięć kozłów i pięć jednorocznych owieczek. To był dar ofiarny Nachszona, syna Amminadaba.
Liczb 7 18 Drugiego dnia przyniósł dar ofiarny Netaneel, syn Suara, książę Issacharytów.
Liczb 7 19 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 20 czasza złota wagi dziesięciu syklów, napełniona kadzidłem;
Liczb 7 21 młody cielec, baran i jednoroczne jagnię na ofiarę całopalną,
Liczb 7 22 kozioł na ofiarę przebłagalną,
Liczb 7 23 wreszcie dwa woły, pięć baranów, pięć kozłów i pięć owieczek jednorocznych jako ofiara pojednania. To był dar ofiarny Netaneela, syna Suara.
Liczb 7 24 Trzeciego dnia <przyniósł dar ofiarny> książę Zabulonitów, Eliab, syn Helona.
Liczb 7 25 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 26 czasza złota wagi dziesięciu syklów, napełniona kadzidłem,
Liczb 7 27 młody cielec, baran i jednoroczne jagnię na ofiarę całopalną,
Liczb 7 28 kozioł na ofiarę przebłagalną,
Liczb 7 29 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Eliaba, syna Helona.
Liczb 7 30 Czwartego dnia <przyniósł dar ofiarny> książę Rubenitów, Elisur, syn Szedeura.
Liczb 7 31 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 32 czasza złota wagi dziesięciu syklów, napełniona kadzidłem,
Liczb 7 33 młody cielec, baran i jednoroczne jagnię na ofiarę całopalną,
Liczb 7 34 kozioł na ofiarę przebłagalną,
Liczb 7 35 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Elisura, syna Szedeura.
Liczb 7 36 Piątego dnia <przyniósł dar ofiarny> książę Symeonitów, Szelumiel, syn Suriszaddaja.
Liczb 7 37 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 38 czasza złota wagi dziesięciu syklów, napełniona kadzidłem,
Liczb 7 39 młody cielec, baran i jednoroczne jagnię na ofiarę całopalną,
Liczb 7 40 kozioł na ofiarę przebłagalną,
Liczb 7 41 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Szelumiela, syna Suriszaddaja.
Liczb 7 42 Szóstego dnia <przyniósł dar ofiarny> książę Gadytów, Eliasaf, syn Deuela.
Liczb 7 43 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 44 czasza złota wagi dziesięciu syklów, napełniona kadzidłem,
Liczb 7 45 młody cielec, baran i jednoroczne jagnię na ofiarę całopalną,
Liczb 7 46 kozioł na ofiarę przebłagalną,
Liczb 7 47 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Eliasafa, syna Deuela.
Liczb 7 48 Siódmego dnia <przyniósł dar ofiarny> książę Efraimitów, Eliszama, syn Ammihuda.
Liczb 7 49 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 50 czasza złota wagi dziesięciu syklów, napełniona kadzidłem,
Liczb 7 51 młody cielec, baran i jednoroczne jagnię na ofiarę całopalną,
Liczb 7 52 kozioł na ofiarę przebłagalną,
Liczb 7 53 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Eliszamy, syna Ammihuda.
Liczb 7 54 Ósmego dnia <przyniósł dar ofiarny> książę Manassytów, Gamliel, syn Pedahsura.
Liczb 7 55 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 56 czasza złota wagi dziesięciu syklów, napełniona kadzidłem,
Liczb 7 57 młody cielec, baran i jednoroczne jagnię na ofiarę całopalną,
Liczb 7 58 kozioł na ofiarę przebłagalną,
Liczb 7 59 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Gamliela, syna Pedahsura.
Liczb 7 60 Dziewiątego dnia <przyniósł dar ofiarny> książę Beniaminitów, Abidan, syn Gideoniego.
Liczb 7 61 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 62 czasza złota wagi dziesięciu syklów, napełniona kadzidłem,
Liczb 7 63 młody cielec, baran i jednoroczne jagnię na ofiarę całopalną,
Liczb 7 64 kozioł na ofiarę przebłagalną,
Liczb 7 65 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Abidana, syna Gideoniego,
Liczb 7 66 Dziesiątego dnia <przyniósł dar ofiarny> książę Danitów, Achiezer, syn Ammiszaddaja.
Liczb 7 67 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 68 czasza złota wagi dziesięciu syklów, napełniona kadzidłem,
Liczb 7 69 młody cielec, baran i jednoroczne jagnię na ofiarę całopalną,
Liczb 7 70 kozioł na ofiarę przebłagalną,
Liczb 7 71 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Achiezera, syna Ammiszaddaja.
Liczb 7 72 Jedenastego dnia <przyniósł dar ofiarny> książę Aserytów, Pagiel, syn Okrana.
Liczb 7 73 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 74 czasza złota wagi dziesięciu syklów, napełniona kadzidłem,
Liczb 7 75 młody cielec, baran i jednoroczne jagnię na ofiarę całopalną,
Liczb 7 76 kozioł na ofiarę przebłagalną,
Liczb 7 77 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Pagiela, syna Okrana.
Liczb 7 78 Dwunastego dnia <przyniósł dar ofiarny> książę Neftalitów, Achira, syn Enana.
Liczb 7 79 Jego dar ofiarny stanowiły: misa srebrna wagi stu trzydziestu syklów, czara srebrna wagi siedemdziesięciu syklów — według wagi przybytku — obydwie napełnione najczystszą mąką zaprawioną oliwą na ofiarę pokarmową,
Liczb 7 80 czasza złota wagi dziesięciu syklów, napełniona kadzidłem,
Liczb 7 81 młody cielec, baran i jednoroczne jagnię na ofiarę całopalną,
Liczb 7 82 kozioł na ofiarę przebłagalną,
Liczb 7 83 wreszcie dwa woły, pięć baranów, pięć kozłów, pięć jednorocznych owieczek jako ofiara pojednania. To był dar ofiarny Achiry, syna Enana.
Liczb 7 84 [Dary na] poświęcenie ołtarza, [które przynieśli] książęta izraelscy w dniu jego namaszczenia, były następujące: dwanaście mis srebrnych, dwanaście czar srebrnych i dwanaście czasz złotych.
Liczb 7 85 Każda misa ważyła sto trzydzieści [syklów] srebra, a każda czara siedemdziesiąt. Ogólny ciężar naczyń srebrnych wynosił dwa tysiące czterysta syklów srebra — według wagi przybytku.
Liczb 7 86 Czasz złotych, wypełnionych kadzidłem, było dwanaście; każda czasza ważyła dziesięć syklów według wagi przybytku. Ogólny ciężar złota czasz wynosił sto dwadzieścia syklów.
Liczb 7 87 Ogólna liczba bydła przeznaczonego na ofiarę całopalną wynosiła: dwanaście cielców, dwanaście baranów, dwanaście jednorocznych jagniąt, z dodaniem przynależnych ofiar z pokarmów, i dwanaście kozłów na ofiarę przebłagalną.
Liczb 7 88 Ogólna liczba bydła przeznaczonego na ofiarę pojednania wynosiła: dwadzieścia cztery woły, sześćdziesiąt baranów, sześćdziesiąt kozłów i sześćdziesiąt jednorocznych owieczek. To były [dary ofiarne na] poświęcenie ołtarza, gdy został namaszczony.
Liczb 7 89 Gdy Mojżesz wchodził do Namiotu Spotkania, by rozmawiać z Nim, słyszał mówiący do niego głos znad przebłagalni, która była nad Arką Świadectwa pomiędzy dwoma cherubami. Tak mówił do niego.

Liczb 8  1 Mówił Jahwe do Mojżesza tymi słowami:
Liczb 8  2 "Tak mów do Aarona i to mu powiedz: Gdy ustawisz lampy, wtedy siedem lamp ma rzucać światło na przednią stronę świecznika".
Liczb 8  3 Aaron uczynił tak; na przedniej stronie świecznika umieścił jego lampy według nakazu, jaki dał Jahwe Mojżeszowi.
Liczb 8  4 Świecznik zaś był sporządzony w następujący sposób: był kuty ze złota — od podstawy aż do kwiatów był kuty. Był on sporządzony zgodnie z wzorem, jaki ukazał Jahwe Mojżeszowi.
Liczb 8  5 Mówił znów Jahwe do Mojżesza tymi słowami:
Liczb 8  6 "Wyłącz lewitów spośród Izraela i oczyść ich.
Liczb 8  7 Postąpisz zaś z nimi w ten sposób, aby ich oczyścić: pokropisz ich wodą przebłagania, ogolą cale swoje ciało, wypiorą szaty, i wtedy będą czyści.
Liczb 8  8 Następnie wezmą młodego cielca ze stada i należącą do tego ofiarę pokarmową z najczystszej mąki zaprawionej oliwą; ty zaś weźmiesz drugiego cielca ze stada na ofiarę przebłagalną.
Liczb 8  9 Każ wystąpić lewitom przed Namiot Spotkania i zbierz całe zgromadzenie Izraela.
Liczb 8 10 Gdy wyprowadzisz lewitów przed Jahwe, synowie Izraela włożą na nich ręce.
Liczb 8 11 Następnie Aaron gestem kołysania ofiaruje lewitów jako ofiarę ze strony Izraela; i będą przeznaczeni na służbę dla Jahwe.
Liczb 8 12 Lewici włożą ręce na głowy cielców, a ty jednego z nich złożysz na ofiarę przebłagalną, a drugiego jako całopalenie dla Jahwe, by w ten sposób dokonać nad lewitami obrzędu przebłagania.
Liczb 8 13 Stawisz lewitów przed Aaronem i jego synami i ofiarujesz ich gestem kołysania dla Jahwe.
Liczb 8 14 Wyodrębnij lewitów spośród Izraela, gdyż oni do Mnie należą.
Liczb 8 15 Gdy ich oczyścisz i ofiarujesz gestem kołysania, przyjdą lewici służyć w Namiocie Spotkania.
Liczb 8 16 Są oni Mnie oddani na własność spośród Izraela. Biorę ich spośród Izraela w miejsce tego, co otwiera łono matki — to znaczy [w miejsce] wszystkich pierworodnych.
Liczb 8 17 Do Mnie bowiem należy wszystko, co pierworodne w Izraelu, tak spośród ludzi, jak też i bydła. Poświęciłem ich dla siebie w owym dniu, kiedy pobiłem wszystkich pierworodnych w ziemi egipskiej.
Liczb 8 18 Obecnie biorę lewitów w miejsce wszystkich pierworodnych Izraela
Liczb 8 19 i daję ich Aaronowi i jego synom jako własność spośród Izraelitów, by mieli troskę o służbę synów Izraela w Namiocie Spotkania. Będą wyjednywać przebaczenie dla Izraelitów, by nie spotkała ich kara, w wypadku gdyby sami zbliżali się do przybytku".
Liczb 8 20 Mojżesz więc, Aaron i cała społeczność Izraelitów postąpili z lewitami tak, jak rozkazał Jahwe Mojżeszowi — według tego postąpili Izraelici z nimi.
Liczb 8 21 Lewici dokonali swego oczyszczenia i wyprali swoje szaty, Aaron zaś gestem kołysania ofiarował ich dla Jahwe. Potem dokonał nad nimi obrzędu przebłagania, by w ten sposób zostali oczyszczeni.
Liczb 8 22 Następnie zostali lewici dopuszczeni do pełnienia służby w Namiocie Spotkania pod kierunkiem Aarona i jego synów. Jak rozkazał Jahwe Mojżeszowi w sprawie lewitów, tak postąpiono z nimi.
Liczb 8 23 I tak mówił dalej Jahwe do Mojżesza:
Liczb 8 24 "Takie jest prawo odnoszące się do lewitów: po ukończeniu dwudziestego piątego roku życia mogą służyć w Namiocie Spotkania.
Liczb 8 25 Po ukończeniu pięćdziesięciu lat są wolni od służby i nie będą jej dalej wykonywać.
Liczb 8 26 Mogą wprawdzie pomagać swoim braciom w Namiocie Spotkania przy wykonywaniu zajęć, ale do właściwej służby nie mogą być dopuszczeni. Tak masz postąpić z lewitami w sprawie ich służby".

Liczb 9  1 W pierwszym miesiącu drugiego roku po wyjściu z Egiptu mówił Jahwe do Mojżesza na pustyni Synaj:
Liczb 9  2 "W oznaczonym czasie winni Izraelici obchodzić Paschę.
Liczb 9  3 Będziecie ją obchodzić dnia czternastego tego miesiąca, o zmierzchu. Macie ją obchodzić według odnoszących się do niej praw i zwyczajów".
Liczb 9  4 Nakazał więc Mojżesz Izraelitom obchodzić Paschę.
Liczb 9  5 Obchodzili ją na pustyni Synaj dnia czternastego pierwszego miesiąca, o zmierzchu. Izraelici wykonali dokładnie wszystko, co nakazał Jahwe Mojżeszowi.
Liczb 9  6 Znaleźli się jednak mężowie, którzy z powodu [dotknięcia] zwłok ludzkich zaciągnęli nieczystość i nie mogli w tym dniu obchodzić Paschy. Mężowie ci stanęli w owym dniu przed Mojżeszem i Aaronem
Liczb 9  7 i rzekli do nich: "Zaciągnęliśmy nieczystość z powodu [dotknięcia] zwłok ludzkich. Czemuż więc mamy być wykluczeni od przyniesienia dla Jahwe daru ofiarnego w oznaczonym czasie razem ze wszystkimi synami Izraela?"
Liczb 9  8 A Mojżesz im odpowiedział: "Zaczekajcie, a ja posłucham, co Jahwe względem was rozporządzi".
Liczb 9  9 Jahwe w ten sposób przemówił do Mojżesza:
Liczb 9 10 "Tak mów do synów Izraela: jeśli kto z was albo z waszych potomków zaciągnie nieczystość przy zwłokach albo będzie w tym czasie odbywał daleką podróż, winien [mimo to] obchodzić Paschę dla Jahwe.
Liczb 9 11 [Ci wszyscy] winni ją obchodzić czternastego dnia o zmierzchu, w drugim miesiącu; powinni wtedy spożywać chleb niekwaszony i gorzkie zioła.
Liczb 9 12 Nie mogą nic zostawić aż do rana ani też żadnej kości łamać; winni obchodzić Paschę według ustalonego obrzędu.
Liczb 9 13 Kto zaś jest czysty i nie jest w podróży, a mimo to zaniedba świętowania Paschy, taki ma być wyłączony spośród swego ludu, gdyż nie przyniósł w oznaczonym czasie daru ofiarnego dla Jahwe. Taki człowiek poniesie odpowiedzialność za swój grzech.
Liczb 9 14 Jeśli jakiś obcy zatrzymał się pośród was i pragnie obchodzić Paschę dla Jahwe, winien ją obchodzić według praw i zwyczajów odnoszących się do Paschy. Jedne i te same prawa dotyczą obcych jako też i tubylców".
Liczb 9 15 W dniu, kiedy ustawiono przybytek, okrył go wraz z Namiotem Świadectwa obłok, i od wieczora aż do rana pozostawał nad przybytkiem na kształt ognia.
Liczb 9 16 I tak działo się zawsze: obłok okrywał go <w dzień>, a w nocy jakby blask ognia.
Liczb 9 17 Kiedy obłok podnosił się nad przybytek, Izraelici zwijali obóz, a w miejscu, gdzie się zatrzymał, rozbijali go znowu.
Liczb 9 18 Na rozkaz Jahwe Izraelici zwijali obóz i znowu na rozkaz Jahwe rozbijali go z powrotem; jak długo obłok spoczywał nad przybytkiem, pozostawali w tym samym miejscu.
Liczb 9 19 Nawet wtedy, gdy obłok przez długi czas rozciągał się nad przybytkiem, Izraelici, posłuszni rozkazowi Jahwe, nie zwijali obozu.
Liczb 9 20 Lecz zdarzało się również tak, że obłok krótki czas pozostawał nad przybytkiem; wtedy również rozbijali obóz na rozkaz Jahwe i na tenże rozkaz go zwijali.
Liczb 9 21 Zdarzało się i tak, że obłok pozostawał tylko od wieczora do rana, a nad ranem się podnosił; wtedy oni zwijali obóz. Niekiedy pozostawał przez dzień i noc; skoro tylko się podniósł, natychmiast zwijali obóz.
Liczb 9 22 Jeśli pozostawał dwa dni, miesiąc czy dłużej — gdy obłok rozciągał się nad przybytkiem i okrywał go, pozostawali Izraelici w miejscu i nie zwijali obozu; skoro tylko się podniósł, zwijali obóz.
Liczb 9 23 Na rozkaz Jahwe rozbijali obóz i na rozkaz Jahwe go zwijali. Przestrzegali nakazów Jahwe, danych przez Mojżesza.

Liczb 10  1 Tak mówił dalej Jahwe do Mojżesza:
Liczb 10  2 "Sporządź sobie dwie trąby srebrne. Mają być wykonane robotą kutą i będą służyć do zwoływania całej społeczności i dawania znaku do zwijania obozu.
Liczb 10  3 Gdy się na nich zatrąbi, ma się zebrać przy tobie cała społeczność u wejścia do Namiotu Spotkania.
Liczb 10  4 Lecz gdy tylko w jedną zatrąbisz, zbiorą się wokół ciebie jedynie książęta, wodzowie oddziałów Izraela.
Liczb 10  5 Gdy zatrąbicie przeciągle, zwiną obóz ci, którzy go rozbili od wschodniej strony.
Liczb 10  6 Gdy drugi raz przeciągle zatrąbicie, zwiną obóz ci, którzy są od południowej strony. Znakiem na zwinięcie obozu będzie przeciągły głos trąby.
Liczb 10  7 Lecz dla zwołania zgromadzenia nie będziecie trąbić przeciągle.
Liczb 10  8 Trąbić mają kapłani, synowie Aarona; będzie to dla was i dla waszych potomków prawem wiekuistym.
Liczb 10  9 Gdy w waszym kraju będziecie wyruszać na wojnę przeciw nieprzyjacielowi, który was napadnie, będziecie przeciągle dąć w trąby. Wspomni wtedy na was Jahwe, wasz Bóg, i będziecie uwolnieni od nieprzyjaciół.
Liczb 10 10 Również w wasze dni radosne, w dni święte, na nowiu księżyca, przy waszych ofiarach całopalnych i pojednania będziecie dąć w trąby; one będą przypomnieniem o was przed Jahwe. Jam jest Jahwe, Bóg wasz".
Liczb 10 11 Drugiego roku, dnia dwudziestego, drugiego miesiąca, podniósł się obłok znad Przybytku Świadectwa.
Liczb 10 12 Rozpoczęli Izraelici swoją podróż z pustyni Synaj, przestrzegając postojów. Obłok zatrzymał się dopiero na pustyni Paran.
Liczb 10 13 Tak wyruszyli po raz pierwszy według rozkazu Jahwe danego przez Mojżesza:
Liczb 10 14 Pierwsza ruszyła chorągiew obozu synów Judy według swoich zastępów, a zastępom jego przewodził Nachszon, syn Amminadaba.
Liczb 10 15 Zastępy pokolenia synów Issachara prowadził Netaneel, syn Suara.
Liczb 10 16 Zastępy pokolenia synów Zabulona prowadził Eliab, syn Helona.
Liczb 10 17 Skoro zwinięto przybytek, ruszyli dźwigając przybytek Gerszonici i Meraryci.
Liczb 10 18 Potem ruszyła chorągiew obozu synów Rubena według swoich zastępów, a zastępom jego przewodził Elisur, syn Szedeura.
Liczb 10 19 Zastępy pokolenia synów Symeona prowadził Szelumiel, syn Suriszaddaja.
Liczb 10 20 Zastępy pokolenia synów Gada prowadził Eliasaf, syn Deuela.
Liczb 10 21 Wtedy ruszyli Kehatyci, którzy mieli nieść sprzęty najświętsze. Zanim oni przyszli, inni postawili już przybytek.
Liczb 10 22 Następnie ruszyła chorągiew obozu synów Efraima według swoich zastępów, a zastępom jego przewodził Eliszama, syn Ammihuda.
Liczb 10 23 Zastępy pokolenia synów Manassesa prowadził Gamliel, syn Pedahsura.
Liczb 10 24 Zastępy pokolenia synów Beniamina prowadził Abidan, syn Gideoniego.
Liczb 10 25 Potem ruszyła chorągiew synów Dana według swoich zastępów, tworząc tylną straż całego obozu. Zastępom ich przewodził Achiezer, syn Ammiszaddaja.
Liczb 10 26 Zastępy pokolenia synów Asera prowadził Pagiel, syn Okrana.
Liczb 10 27 Wreszcie zastępy pokolenia synów Neftalego prowadził Achira, syn Enana.
Liczb 10 28 Taki był porządek marszu Izraelitów podzielonych na oddziały. W ten sposób ruszali.
Liczb 10 29 Rzekł Mojżesz do Chobaba, syna Reuela, Madianity, swojego teścia: "Idziemy do kraju, o którym Jahwe powiedział: Daję go wam. Pójdź z nami, a będziemy ci świadczyć dobro, bowiem Jahwe przyrzekł dobra Izraelowi".
Liczb 10 30 Ten mu odpowiedział: "Nie mogę iść z tobą, lecz wrócę raczej do mego kraju i do mej rodziny".
Liczb 10 31 "Nie opuszczaj nas — rzekł Mojżesz — ty bowiem znasz miejsca na pustyni, gdzie możemy rozbić obóz, ty będziesz naszym przewodnikiem.
Liczb 10 32 Gdy zaś wyruszysz z nami, dopuścimy cię do udziału we wszystkich dobrach, jakich nam udzieli Jahwe".
Liczb 10 33 Tak więc ruszyli od góry Jahwe i ciągnęli przez trzy dni. Arka Przymierza Jahwe szła przed nimi podczas trzech dni podróży, gdy szukali miejsca postoju.
Liczb 10 34 Podczas dnia obłok Jahwe był nad nimi, gdy wychodzili z obozu.
Liczb 10 35 Gdy arka wyruszała, mówił Mojżesz: "Podnieś się, o Jahwe, i niech się rozproszą nieprzyjaciele Twoi; a ci, którzy Cię nienawidzą, niechaj uciekną przed Tobą".
Liczb 10 36 A gdy się zatrzymywała, mówił: "Wróć się, o Jahwe, do mnóstwa izraelskich zastępów".

Liczb 11  1 Lecz lud zaczął szemrać przeciw Jahwe, narzekając, że jest mu źle. Gdy to usłyszał Jahwe, zapłonął gniewem. Zapalił się przeciw nim ogień Jahwe i zniszczył ostatnią część obozu.
Liczb 11  2 Lud wołał do Mojżesza, a on wstawił się do Jahwe i wygasł ogień.
Liczb 11  3 Dlatego też dano temu miejscu nazwę Tabeera, gdyż ogień Jahwe wśród nich zapłonął.
Liczb 11  4 Tłum pospolitego ludu, który był wśród nich, był wygłodniały. Izraelici również zaczęli płakać, mówiąc: "Któż nam da mięsa, abyśmy jedli?
Liczb 11  5 Wspominamy ryby, któreśmy darmo jedli w Egipcie, ogórki, melony, pory, cebulę i czosnek.
Liczb 11  6 Tymczasem tu giniemy pozbawieni tego wszystkiego. Oczy nasze nie widzą nic poza manną".
Liczb 11  7 Manna zaś była podobna do nasion kolendra i miała wygląd bdelium.
Liczb 11  8 Ludzie wychodzili i zbierali ją, potem mełli w ręcznych młynkach albo tłukli w moździerzach. Gotowali ją w garnkach lub robili z niej podpłomyki; smak miała taki jak ciastko na oleju.
Liczb 11  9 Gdy nocą opadała rosa na obóz, opadała równocześnie i manna.
Liczb 11 10 Gdy Mojżesz usłyszał, że lud narzeka rodzinami — każda u wejścia do swego namiotu — wtedy rozpalił się potężnie gniew Jahwe. To wydało się złe Mojżeszowi.
Liczb 11 11 Rzekł więc Mojżesz do Jahwe: "Czemu tak źle się obchodzisz ze sługą swoim, czemu nie jesteś dla mnie łaskawy i złożyłeś na mnie cały ciężar tego ludu?
Liczb 11 12 Czy to ja począłem ten lud w łonie albo ja go zrodziłem, żeś mi powiedział: "Noś go na łonie swoim, jak nosi piastunka dziecię, i zanieś go do ziemi, którą poprzysiągłem dać ich przodkom"?
Liczb 11 13 Skądże wezmę mięsa, aby dać temu całemu ludowi? A przecież przeciw mnie podnoszą skargę i wołają: Daj nam mięsa do jedzenia!
Liczb 11 14 Nie mogę już sam dłużej udźwignąć troski o ten lud, już mi nazbyt ciąży.
Liczb 11 15 Jeśli chcesz tak ze mną postępować, to raczej mnie zabij, jeśli jesteś dla mnie łaskawy, bym już nie patrzył na swoje nieszczęście".
Liczb 11 16 Wtedy rzekł Jahwe do Mojżesza: "Zwołaj mi siedemdziesięciu mężów spośród starszych Izraela, o których wiesz, że są starszymi ludu i nadzorcami, i przyprowadź ich do Namiotu Spotkania; niech tam staną razem z tobą.
Liczb 11 17 Wtedy Ja zstąpię i będę z tobą mówił; wezmę z ducha, który jest w tobie, i dam im, i będą razem z tobą dźwigać ciężar ludu, a ty go sam już więcej nie będziesz musiał dźwigać.
Liczb 11 18 Ludowi zaś powiedz: Oczyśćcie się na jutro, a będziecie jeść mięso. Narzekaliście przed Jahwe i wołaliście: Kto nam da mięso, abyśmy jedli? O, jak nam dobrze było w Egipcie! Teraz da wam Jahwe mięso do jedzenia.
Liczb 11 19 Będziecie je spożywać nie tylko przez jeden dzień albo dwa, albo pięć czy dziesięć lub dwadzieścia,
Liczb 11 20 lecz przez cały miesiąc, aż wam przez nozdrza wyjdzie i przejmie was wstrętem; odrzuciliście bowiem Jahwe, który jest pośrodku was, i narzekaliście przed Nim mówiąc: Dlaczego wyszliśmy z Egiptu?"
Liczb 11 21 Odpowiedział Mojżesz: "Sześćset tysięcy mężów pieszych liczy ten lud, pośród którego jestem, a ty mówisz: Dam im mięso i jeść będą przez cały miesiąc!
Liczb 11 22 Gdyby się zabiło dla nich wszystkie owce i woły, czyżby to wystarczyło? Albo gdyby się wszystkie ryby morskie złowiło, czyż będzie im dosyć?"
Liczb 11 23 Jahwe jednak odpowiedział Mojżeszowi: "Czyż ręka Jahwe jest zbyt krótka? Zobaczysz, czy mowa moja się spełni, czy też nie".
Liczb 11 24 I wyszedł Mojżesz, by oznajmić ludowi słowa Jahwe. Następnie zwołał siedemdziesięciu starszych ludu i ustawił ich wokół namiotu.
Liczb 11 25 A Jahwe zstąpił w obłoku i mówił z nim. Wziął z ducha, który był w nim, i przekazał go owym siedemdziesięciu starszym. A gdy spoczął na nich duch, wpadli w uniesienie prorockie. Nie powtórzyło się to jednak.
Liczb 11 26 Dwóch mężów pozostało w obozie. Jeden nazywał się Eldad, a drugi Medad. Na nich też zstąpił duch, bo należeli do wezwanych, tylko nie przyszli do namiotu. Wpadli więc w obozie w uniesienie prorockie.
Liczb 11 27 Przybiegł młodzieniec i doniósł Mojżeszowi: "Eldad i Medad wpadli w obozie w uniesienie prorockie".
Liczb 11 28 Jozue, syn Nuna, który od młodości swojej był w służbie Mojżesza, zabrał głos i rzekł: "Mojżeszu, panie mój, zabroń im!"
Liczb 11 29 Ale Mojżesz odparł: "Czyż zazdrosny jesteś o mnie? Oby tak cały lud Jahwe prorokował, oby mu dał Jahwe swego ducha!"
Liczb 11 30 Po czym udał się Mojżesz razem ze starszymi z powrotem do obozu.
Liczb 11 31 Podniósł się wiatr zesłany przez Jahwe i przyniósł od morza przepiórki, i zrzucił na obóz z obu jego stron na dzień drogi, i pokryły ziemię na dwa łokcie wysoko.
Liczb 11 32 Ludzie byli na nogach przez cały dzień, przez noc i następny dzień, i zbierali przepiórki. Kto mało zebrał, przyniósł najmniej dziesięć chomerów. I rozłożyli je wokół obozu.
Liczb 11 33 Mięso jeszcze było między ich zębami, jeszcze nie przeżute, gdy już zapalił się gniew Jahwe przeciw ludowi i uderzył go Jahwe wielką plagą.
Liczb 11 34 Dlatego też nazwano to miejsce Kibrot-Hattaawa, bo tam pochowano ludzi, których opanowało pożądanie.
Liczb 11 35 Z Kibrot-Hattaawa ruszył lud do Chaserot i tam rozbili obóz.

Liczb 12  1 Miriam i Aaron mówili źle przeciw Mojżeszowi z powodu Kuszytki, którą wziął za żonę. Rzeczywiście bowiem wziął za żonę Kuszytkę.
Liczb 12  2 Mówili: "Czyż Jahwe mówił z samym tylko Mojżeszem? Czy nie mówił również z nami?" A Jahwe to usłyszał.
Liczb 12  3 Mojżesz zaś był człowiekiem bardzo skromnym, najskromniejszym ze wszystkich ludzi, jacy żyli na ziemi.
Liczb 12  4 I zwrócił się nagle Jahwe do Mojżesza, Aarona i Miriam: "Przyjdźcie wszyscy troje do Namiotu Spotkania". I poszli wszyscy troje,
Liczb 12  5 a Jahwe zstąpił w słupie obłoku, zatrzymał się u wejścia do namiotu i zawołał na Aarona i Miriam. Gdy obydwoje podeszli,
Liczb 12  6 rzekł: "Słuchajcie słów moich: Jeśli jest u was prorok, objawię mu się przez widzenia, w snach będę mówił do niego.
Liczb 12  7 Lecz nie tak jest ze sługą moim, Mojżeszem. Uznany jest za wiernego w całym moim domu.
Liczb 12  8 Twarzą w twarz mówię do niego -w sposób jawny, a nie przez wyrazy ukryte. On też postać Jahwe ogląda. Czemu ośmielacie się przeciwko memu słudze, przeciwko Mojżeszowi, źle mówić?"
Liczb 12  9 I zapalił się gniew Jahwe przeciw nim. Odszedł [Jahwe],
Liczb 12 10 a obłok oddalił się od namiotu, lecz oto Miriam stała się nagle biała jak śnieg od trądu. Gdy Aaron do niej się zwrócił, spostrzegł, że była trędowata.
Liczb 12 11 Wtedy rzekł Aaron do Mojżesza: "Proszę, panie mój, nie karz nas za grzech, któregośmy się nierozważnie dopuścili i jesteśmy winni.
Liczb 12 12 Nie dopuść, by ona stała się jak martwy [płód], który na pół zgniły wychodzi z łona swej matki".
Liczb 12 13 Wtedy błagał Mojżesz głośno Jahwe: "O Boże, spraw, proszę, by znowu stała się zdrowa".
Liczb 12 14 Jahwe rzekł do Mojżesza: "Gdyby jej ojciec plunął w twarz, czyż nie musiałaby się przez siedem dni wstydzić? Tak ma być ona przez siedem dni wyłączona z obozu, a potem może znowu powrócić".
Liczb 12 15 Zgodnie z tym została Miriam na siedem dni wyłączona z obozu. Lud jednak nie ruszył dalej, zanim Miriam nie została przyjęta z powrotem.
Liczb 12 16 Następnie lud wyruszył z Chaserot i rozbił obóz na pustyni Paran.

Liczb 13  1 Odezwał się znowu Jahwe do Mojżesza tymi słowami:
Liczb 13  2 "Poślij ludzi, aby zbadali kraj Kanaan, który chcę dać synom Izraela. Wyślecie po jednym z każdego pokolenia ich przodków, tych wszystkich, którzy są w nich książętami".
Liczb 13  3 Wysłał ich więc Mojżesz zgodnie z rozkazem Jahwe z pustyni Paran, a byli ci mężowie wodzami synów Izraela.
Liczb 13  4 A oto ich imiona: Z pokolenia Rubena Szammua, syn Zakkura;
Liczb 13  5 z pokolenia Symeona Szafat, syn Choriego;
Liczb 13  6 z pokolenia Judy Kaleb, syn Jefunnego;
Liczb 13  7 z pokolenia Issachara Jigeal, syn Józefa;
Liczb 13  8 z pokolenia Efraima Ozeasz, syn Nuna;
Liczb 13  9 z pokolenia Beniamina Palti, syn Rafu;
Liczb 13 10 z pokolenia Zabulona Gaddiel, syn Sodiego;
Liczb 13 11 z pokolenia Józefa: z pokolenia Manassesa Gaddi, syn Susiego;
Liczb 13 12 z pokolenia Dana Ammiel, syn Gemalliego;
Liczb 13 13 z pokolenia Asera Setur, syn Miszaela;
Liczb 13 14 z pokolenia Neftalego Nachbi, syn Wafsiego;
Liczb 13 15 z pokolenia Gada Geuel, syn Makiego.
Liczb 13 16 Oto imiona mężów, których Mojżesz posłał celem rozpoznania kraju. Ozeaszowi, synowi Nuna, dał [później] Mojżesz imię Jozue.
Liczb 13 17 Gdy ich Mojżesz posyłał celem rozpoznania kraju, rzekł do nich: "Idźcie przez Negeb, a następnie wstąpcie na góry.
Liczb 13 18 Zobaczcie, jaki jest kraj, a mianowicie jaki lud w nim mieszka, czy jest silny czy też słaby, czy jest liczny czy też jest go mało.
Liczb 13 19 Jaki jest kraj, w którym on mieszka: dobry czy zły, i jakie miasta, w których on mieszka: obronne czy bez murów?
Liczb 13 20 Dalej, jaka jest ziemia: urodzajna czy nie, zalesiona czy bez drzew? Bądźcie odważni i przynieście coś z owoców tej ziemi". A był to właśnie czas dojrzewania winogron.
Liczb 13 21 Wyruszyli więc i badali kraj od pustyni Sin aż do Rechob, gdzie się już wchodzi do Chamat.
Liczb 13 22 Ciągnęli przez Negeb i przybyli do Hebronu, gdzie przebywali Achiman, Szeszaj i Talmaj — Anakici. Hebron został zbudowany siedem lat wcześniej niż Soan w Egipcie.
Liczb 13 23 Przybyli aż do doliny Eszkol. Tam odcięli gałąź krzewu winnego razem z winogronami i ponieśli ją we dwóch na drągu; do tego [zabrali] jeszcze nieco jabłek granatu i fig.
Liczb 13 24 Miejsce to nazwano doliną Eszkol, ze względu na winogrona, które tam Izraelici odcięli.
Liczb 13 25 Po czterdziestu dniach wrócili z rozpoznania kraju.
Liczb 13 26 Przyszli na pustynię Paran do Kadesz i stanęli przed Mojżeszem i Aaronem oraz przed całym ludem izraelskim, złożyli przed nimi sprawozdanie oraz pokazali owoce kraju.
Liczb 13 27 I tak mu opowiedzieli: "Udaliśmy się do kraju, do którego nas posłałeś. Jest to kraj rzeczywiście opływający w mleko i miód, a oto jego owoce.
Liczb 13 28 Jednakże lud, który w nim mieszka, jest silny, a miasta są obwarowane i bardzo wielkie. Widzieliśmy tam również Anakitów.
Liczb 13 29 Amalekici zajmują okolice Negebu; w górach mieszkają Chetyci, Jebusyci i Amoryci, Kananejczycy wreszcie mieszkają nad morzem i nad brzegami Jordanu".
Liczb 13 30 Wtedy próbował Kaleb uspokoić lud, [który zaczął się burzyć] przeciw Mojżeszowi, i rzekł: "Trzeba ruszyć i zdobyć kraj — na pewno zdołamy go zająć".
Liczb 13 31 Lecz mężowie, którzy razem z nim byli, rzekli: "Nie możemy wyruszyć przeciw temu ludowi, bo jest silniejszy od nas".
Liczb 13 32 I rozgłaszali złe wiadomości o kraju, który zbadali, mówiąc do Izraelitów: "Kraj, któryśmy przeszli, aby go zbadać, jest krajem, który pożera swoich mieszkańców. Wszyscy zaś ludzie, których tam widzieliśmy, są wysokiego wzrostu.
Liczb 13 33 Widzieliśmy tam nawet olbrzymów — Anakici pochodzą od olbrzymów — a w porównaniu z nimi wydaliśmy się sobie jak szarańcza i takimi byliśmy w ich oczach".

Liczb 14  1 Wtedy całe zgromadzenie zaczęło wołać podnosząc głos. I płakał lud owej nocy.
Liczb 14  2 Izraelici szemrali przeciwko Mojżeszowi i Aaronowi. Całe zgromadzenie mówiło do nich: "Obyśmy byli pomarli w Egipcie albo tu na pustyni!
Liczb 14  3 Czemu nas Jahwe przywiódł do tego kraju, jeśli paść mamy od miecza, a nasze żony i dzieci mają się stać łupem nieprzyjaciół? Czyż nie lepiej nam będzie wrócić do Egiptu?"
Liczb 14  4 Mówili więc jeden do drugiego: "Wybierzmy sobie wodza i wracajmy z powrotem do Egiptu".
Liczb 14  5 Mojżesz i Aaron padli przed całym zgromadzeniem społeczności Izraelitów twarzą na ziemię.
Liczb 14  6 A Jozue, syn Nuna, i Kaleb, syn Jefunnego, którzy należeli do badających kraj, rozdarli swoje szaty
Liczb 14  7 i mówili do całego zgromadzenia Izraelitów: "Kraj, który przeszliśmy celem zbadania go, jest wspaniałym krajem.
Liczb 14  8 Jeśli nam Jahwe sprzyja, to nas wprowadzi do tego kraju i da nam ten kraj, który prawdziwie opływa w mleko i miód.
Liczb 14  9 Tylko nie buntujcie się przeciwko Jahwe. Nie bójcie się też ludu tego kraju, gdyż ich pochłoniemy. Obrona od niego odstąpi, a z nami jest przecież Jahwe. Zatem nie bójcie się ich!"
Liczb 14 10 Całe zgromadzenie mówiło, by ich ukamienować, gdy [wtem] ukazała się chwała Jahwe wobec wszystkich Izraelitów nad Namiotem Spotkania.
Liczb 14 11 I rzekł Jahwe do Mojżesza: "Dokądże jeszcze ten lud będzie Mi uwłaczał? Dokądże wierzyć mi nie będzie mimo znaków5, jakie pośród nich zdziałałem?
Liczb 14 12 Zabiję ich zarazą i zupełnie wytracę, a ciebie uczynię ojcem innego narodu, który będzie większy i silniejszy niż oni".
Liczb 14 13 Mojżesz rzekł jednak do Jahwe: "Egipcjanie słyszeli, że Ty ten naród wyprowadziłeś swą mocą spośród nich,
Liczb 14 14 i donieśli o tym mieszkańcom tego kraju. Słyszeli oni, że Ty, Jahwe, przebywasz pośród tego narodu i bywasz widziany twarzą w twarz; że Twój obłok stoi nad nimi, że Ty wśród dnia idziesz przed nimi w słupie obłoku, a w nocy — w słupie ognistym.
Liczb 14 15 Gdy więc ten naród wybijesz do ostatniego męża, narody, które o tym posłyszą, powiedzą o tobie:
Liczb 14 16 Jahwe nie mógł sprawić, by ten naród wszedł do kraju, który mu poprzysiągł, i dlatego ich wytracił na pustyni.
Liczb 14 17 Niech się okaże, Panie, cała Twoja moc, jak przyobiecałeś mówiąc:
Liczb 14 18 Jahwe cierpliwy, bogaty w życzliwość, przebacza niegodziwość i grzech, lecz nie pozostawia go bez ukarania, tylko karze grzechy ojców na synach do trzeciego, a nawet czwartego pokolenia.
Liczb 14 19 Odpuść więc winy tego ludu według wielkości Twego miłosierdzia, tak jak znosiłeś ten lud od Egiptu aż dotąd".
Liczb 14 20 I odpowiedział Jahwe: "Odpuszczam zgodnie z twoim słowem.
Liczb 14 21 Lecz — na moje życie — napełni się chwałą Jahwe cała ziemia.
Liczb 14 22 Wszyscy, którzy widzieli moją chwałę i moje znaki, które działałem w Egipcie i na pustyni, a wystawiali Mnie na próbę już dziesięciokrotnie i nie słuchali mego głosu,
Liczb 14 23 ci nie zobaczą kraju, który obiecałem pod przysięgą ich ojcom. Żaden z tych, którzy Mną wzgardzili, nie zobaczy go.
Liczb 14 24 Tylko słudze memu Kalebowi, który ożywiony innym duchem okazał Mi pełne posłuszeństwo, dozwolę wejść do kraju, który już przewędrował, i potomstwu jego dam go w posiadanie.
Liczb 14 25 Amalekici i Kananejczycy mieszkają w dolinie. Jutro zawrócicie i pociągniecie na pustynię w kierunku Morza Czerwonego".
Liczb 14 26 Jahwe mówił znów do Mojżesza i Aarona i rzekł:
Liczb 14 27 "Jak długo mam znosić to przewrotne zgromadzenie szemrzące przeciw Mnie? Słyszałem szemranie Izraelitów przeciw Mnie.
Liczb 14 28 Powiedz im: Na moje życie — wyrocznia Jahwe — postąpię z wami według słów, któreście wypowiedzieli przede Mną.
Liczb 14 29 Trupy wasze zalegną tę pustynię. Wy wszyscy, którzy zostaliście spisani w wieku od dwudziestu lat wzwyż, wy, którzyście przeciwko Mnie szemrali,
Liczb 14 30 nie wejdziecie z pewnością do kraju, w którym uroczyście poprzysiągłem wam zamieszkanie, z pewnością nie wejdziecie — z wyjątkiem Kaleba, syna Jefunnego, i Jozuego, syna Nuna.
Liczb 14 31 Wasze małe dzieci, o których mówiliście, że będą wydane na łup, one wejdą i poznają kraj, którym wyście wzgardzili.
Liczb 14 32 Jeśli zaś chodzi o was, to trupy wasze legną na tej pustyni,
Liczb 14 33 a synowie wasi będą się błąkali na pustyni przez czterdzieści lat, dźwigając ciężar waszej niewierności, póki trupy wasze nie zniszczeją na pustyni.
Liczb 14 34 Poznaliście kraj w przeciągu czterdziestu dni; każdy dzień teraz zamieni się w rok i przez czterdzieści lat pokutować będziecie za winy i poznacie, co to znaczy, gdy Ja się oddalę.
Liczb 14 35 Ja, Jahwe, powiedziałem! Zaprawdę w ten sposób postąpię z tą złą zgrają, która się zebrała przeciw Mnie. Na tej pustyni zniszczeją i tutaj pomrą".
Liczb 14 36 Ludzie ci, których Mojżesz posłał na zbadanie kraju i którzy po powrocie pobudzili zgromadzenie do szemrania, podając fałszywe wiadomości o kraju,
Liczb 14 37 ci ludzie, którzy złośliwie podali fałszywe dane o kraju, pomarli naglą śmiercią przed Jahwe.
Liczb 14 38 Z owych ludzi, którzy badali kraj, pozostali przy życiu tylko Jozue, syn Nuna, i Kaleb, syn Jefunnego.
Liczb 14 39 Mojżesz przekazał te słowa wszystkim Izraelitom. A lud bardzo się zasmucił.
Liczb 14 40 Następnego ranka powstali bardzo wcześnie, wstąpili na szczyt góry i rzekli: "Teraz jesteśmy gotowi ciągnąć do kraju, o którym mówił Jahwe; widzimy bowiem, żeśmy zawinili".
Liczb 14 41 Mojżesz im oświadczył: "Czemu przekraczacie rozkaz Jahwe? To się wam nie uda!
Liczb 14 42 Nie idźcie, albowiem pośród was nie ma Jahwe; rozgromią was nieprzyjaciele wasi.
Liczb 14 43 Amalekici bowiem i Kananejczycy wystąpią przeciw wam i polegniecie od miecza. Albowiem odkąd odwróciliście się, aby nie iść za Jahwe, Jahwe również nie będzie z wami".
Liczb 14 44 Oni mimo wszystko trwali uparcie przy swoim zamiarze, aby ruszyć ku szczytowi góry. Jednak Arka Przymierza Jahwe i Mojżesz nie opuścili swego miejsca pośród obozu.
Liczb 14 45 Wtedy zeszli Amalekici i Kananejczycy mieszkający na tej górze, pobili ich i rozproszyli aż do miejscowości Chorma.

Liczb 15  1 Jahwe tak mówił do Mojżesza:
Liczb 15  2 "Zwróć się do synów Izraela i powiedz im: Gdy wejdziecie do kraju, który wam daję na mieszkanie,
Liczb 15  3 i złożycie dla Jahwe ofiarę spalaną z cielców lub owiec: całopalenie lub ofiarę dla wypełnienia ślubu, bądź też jako ofiarę dobrowolną, bądź podczas waszych uroczystości, aby zgotować milą woń dla Jahwe,
Liczb 15  4 winien ten, który przynosi dar ofiarny dla Jahwe, przynieść jako ofiarę z pokarmów dziesiątą część efy najczystszej mąki, zaprawionej jedną trzecią hinu oliwy.
Liczb 15  5 Jako ofiarę z płynów winien dać przy ofierze całopalnej lub ofierze pojednania czwartą część hinu wina na każdego baranka.
Liczb 15  6 Przy ofierze z barana złożysz dwie trzecie efy najczystszej mąki zaprawionej jedną trzecią hinu oliwy,
Liczb 15  7 oraz ofiarę płynną z wina — jedną trzecią hinu, jako miłą woń dla Jahwe.
Liczb 15  8 Gdy ofiarujesz młodego cielca jako ofiarę całopalną lub ofiarę na wypełnienie ślubu, albo jako ofiarę pojednania dla Jahwe,
Liczb 15  9 dodasz do cielca jako ofiarę z pokarmów trzy dziesiąte efy najczystszej mąki zaprawionej połową hinu oliwy,
Liczb 15 10 a jako ofiarę z płynów dasz połowę hinu wina jako miłą woń ofiary dla Jahwe.
Liczb 15 11 Tak należy czynić przy każdej ofierze z cielca, barana oraz jagnięcia czy koźlęcia.
Liczb 15 12 Stosownie do liczby żertw ofiarnych tak macie przy każdej sztuce uczynić.
Liczb 15 13 Według tego przepisu ma postępować każdy spośród waszego ludu, gdy chce złożyć ofiarę spalaną jako miłą woń dla Jahwe.
Liczb 15 14 Gdyby zaś człowiek obcy, który się u was zatrzymał albo pośród was na stałe mieszka, chciał złożyć ofiarę jako miłą woń dla Jahwe — ma uczynić tak jak i wy.
Liczb 15 15 Jednakowa ustawa odnosi się do was i do obcych, którzy się pośród was zatrzymują; jest to ustawa wieczysta dla waszych potomków i wobec Jahwe obowiązująca zarówno was jak i obcych.
Liczb 15 16 To samo prawo i ten sam przepis obowiązują was i obcych, którzy mieszkają pośród was".
Liczb 15 17 Tak do Mojżesza mówił znów dalej Jahwe:
Liczb 15 18 "Powiedz synom Izraela: Gdy przyjdziecie do kraju, do którego was prowadzę,
Liczb 15 19 zanim zaczniecie jeść chleb kraju, przyniesiecie wpierw dar szczególny dla Jahwe.
Liczb 15 20 Przyniesiecie w darze pierwociny ciasta, okrągły placek przyniesiecie jako dar szczególny klepiska.
Liczb 15 21 Będziecie składać pierwociny ciasta jako dar szczególny dla Jahwe przez [wszystkie] wasze pokolenia.
Liczb 15 22 Jeżeli przez nieuwagę nie wykonacie wszystkich tych nakazów, które Jahwe wypowiedział do Mojżesza,
Liczb 15 23 tego wszystkiego, co nakazał Jahwe przez Mojżesza — od dnia, w którym Jahwe to nakazał, i poprzez następne wasze pokolenia
Liczb 15 24 zapomni tego uczynić zgromadzenie — winno całe zgromadzenie złożyć cielca na ofiarę całopalną jako miłą woń dla Jahwe; a do tego odpowiadającą przepisom prawa ofiarę z pokarmów i płynów, wreszcie kozła jako ofiarę przebłagalną.
Liczb 15 25 Kapłan dokona obrzędu przebłagania w imieniu całej społeczności Izraela, i będzie im odpuszczone, gdyż było to przez nieuwagę, a oni złożyli ofiarę spalaną i ofiarę przebłagalną wobec Jahwe za swoją nieuwagę.
Liczb 15 26 Będzie więc całej społeczności odpuszczone, jak również obcym, którzy pośród was przebywają, był to bowiem grzech całego ludu popełniony przez nieuwagę.
Liczb 15 27 Jeśli to będzie pojedyncza osoba, która zgrzeszy przez zapomnienie, przyprowadzi jednoroczną kozę jako ofiarę przebłagalną.
Liczb 15 28 Kapłan dokona obrzędu przebłagania wobec tej osoby, która zgrzeszyła nieświadomie, aby ją uwolnić od winy — i dostąpi ona odpuszczenia.
Liczb 15 29 Prawo to obowiązuje zarówno Izraelitów, jak też i obcych, którzy przebywają pomiędzy wami; jedno prawo będzie dla wszystkich, którzy zgrzeszyli nieświadomie.
Liczb 15 30 Gdyby ktoś uczynił to świadomie, bez względu na to, czy jest tubylcem czy obcym, obraża Jahwe, ten ma być wyłączony spośród ludu.
Liczb 15 31 Wzgardził bowiem słowem Jahwe i złamał Jego przykazania — taki musi być wyłączony bez miłosierdzia, i spadnie na niego odpowiedzialność za jego grzech".
Liczb 15 32 Gdy Izraelici przebywali na pustyni, spotkali człowieka zbierającego drwa w dzień szabatu.
Liczb 15 33 Wtedy przyprowadzili go ci, którzy go spotkali przy zbieraniu drew, do Mojżesza, Aarona i całego zgromadzenia.
Liczb 15 34 Zatrzymali go pod strażą, bo jeszcze nie zapadło postanowienie, co z nim należy uczynić.
Liczb 15 35 Jahwe zaś rzekł do Mojżesza: "Człowiek ten musi umrzeć- cala społeczność ma go poza obozem ukamienować".
Liczb 15 36 Wyprowadziło go więc całe zgromadzenie poza obóz i ukamienowało według rozkazu, jaki wydal Jahwe Mojżeszowi.
Liczb 15 37 I mówił znowu Jahwe do Mojżesza:
Liczb 15 38 "Powiedz synom Izraela, niech sobie zrobią frędzle na krajach swoich szat, oni i ich potomstwo, i do każdej frędzli użyją sznurka z fioletowej purpury.
Liczb 15 39 Dla was będą te frędzle, a gdy na nie spojrzycie, przypomnicie sobie wszystkie przykazania Jahwe, aby je wypełnić — a nie pójdziecie za żądzami swego serca i oczu, przez które plamiliście się niewiernością —
Liczb 15 40 byście w ten sposób o wszystkich moich przykazaniach pamiętali, pełnili je i tak byli świętymi wobec swojego Boga.
Liczb 15 41 Jam jest Jahwe, Bóg wasz, którym was wyprowadził z ziemi egipskiej, abym był Bogiem waszym. Jam jest Jahwe, wasz Bóg".

Liczb 16  1 Korach, syn Jishara, syna Kehata, syna Lewiego, oraz Datan i Abiram, synowie Eliaba, i On, syn Peleta, syna Rubena,
Liczb 16  2 powstali przeciw Mojżeszowi, a wraz z nimi dwustu pięćdziesięciu mężów spośród Izraelitów, książąt społeczności, przedstawicieli ludu, ludzi szanowanych.
Liczb 16  3 Połączyli się razem przeciw Mojżeszowi i Aaronowi i rzekli do nich: "Dość tego, gdyż cała społeczność, wszyscy są świętymi i pośród nich jest Jahwe; dlaczego więc wynosicie się ponad zgromadzenie Jahwe?"
Liczb 16  4 Gdy to Mojżesz usłyszał, upadł na twarz.
Liczb 16  5 Potem rzekł do Koracha i całej jego zgrai: "Rano da poznać Jahwe, kto do Niego należy, kto jest święty i może zbliżyć się do Niego. Jedynie temu, kogo wybrał, dozwoli zbliżyć się do siebie.
Liczb 16  6 Tak uczynicie: Niech Korach i jego stronnicy wezmą kadzielnice swoje,
Liczb 16  7 niech włożą do nich ogień i jutro położą w nie kadzidło przed Jahwe. Kogo wybierze Jahwe, ten jest święty. Dosyć wam, synowie Lewiego".
Liczb 16  8 I rzekł Mojżesz do Koracha: "Słuchajcie, synowie Lewiego:
Liczb 16  9 Czyż nie dosyć wam, że Bóg Izraela wyróżnił was spośród zgromadzenia Izraelitów, byście się mogli zbliżać do Niego pełniąc służbę w przybytku Jahwe i stojąc przed zgromadzeniem, by za nich pełnić swój urząd?
Liczb 16 10 Dozwolił ci razem ze wszystkimi twoimi braćmi, lewitami, zbliżać się do siebie, a wy jeszcze się domagacie godności kapłańskiej!
Liczb 16 11 Złączyliście się przeciw Jahwe, ty i cała twoja zgraja; kimże jest Aaron, że szemrzecie przeciw niemu?"
Liczb 16 12 Rozkazał więc Mojżesz przywołać Datana i Abirama, synów Eliaba, ale oni rzekli: "Nie przyjdziemy!
Liczb 16 13 Czyż nie dosyć tego, żeś nas wyprowadził z kraju opływającego w mleko i miód, by nas wygubić na pustyni, ale jeszcze chciałbyś sobie przywłaszczyć władzę nad nami?
Liczb 16 14 Przecież to nie jest kraj opływający w mleko i miód, gdzie nas wprowadziłeś, ani nie dałeś nam jako dziedzictwa pól i winnic. Sądzisz, że możesz tym ludziom odebrać oczy? Nie przyjdziemy!"
Liczb 16 15 Mojżesz rozgniewał się bardzo i rzekł do Jahwe: "Nie przyjmuj ich ofiary! Żadnemu z nich nie wziąłem nawet osła i nikogo z nich nie skrzywdziłem".
Liczb 16 16 Potem Mojżesz powiedział do Koracha: "Jutro stań ty ze swoimi stronnikami przed Jahwe: ty wraz z nimi, a również i Aaron.
Liczb 16 17 Każdy niech weźmie swoją kadzielnicę i włoży do niej kadzidło, i każdy przyniesie swoją kadzielnicę przed Jahwe — razem dwieście pięćdziesiąt kadzielnic. Także ty i Aaron przynieście swoje kadzielnice".
Liczb 16 18 Każdy więc wziął swoją kadzielnicę, włożył do niej ognia, nasypał kadzidła i stanęli przy wejściu do Namiotu Spotkania — stanął też Mojżesz i Aaron.
Liczb 16 19 Gdy Korach zebrał przeciw nim całe zgromadzenie przy wejściu do Namiotu Spotkania, ukazała się całemu zgromadzeniu chwała Jahwe.
Liczb 16 20 A Jahwe tak mówił do Mojżesza i Aarona:
Liczb 16 21 "Odłączcie się od tej zgrai, gdyż ich nagle wytracę".
Liczb 16 22 Wtedy oni padli na twarz i błagali: "O Boże, Boże, od którego zależy życie wszystkich istot: czy chcesz gniewem swym ogarnąć całe zgromadzenie, gdy tylko jeden zgrzeszył?"
Liczb 16 23 Na to rzekł Jahwe do Mojżesza:
Liczb 16 24 "Daj zgromadzeniu taki rozkaz: Usuńcie się z obrębu zamieszkania <Koracha, Datana i Abirama!>"
Liczb 16 25 Wtedy podniósł się Mojżesz i udał się do Datana i Abirama, a starsi Izraela poszli za nim.
Liczb 16 26 Wówczas rozkazał zgromadzeniu: "Oddalcie się od namiotów tych bezbożnych mężów! Nie dotykajcie niczego, co do nich należy, byście nie zginęli przez ich grzechy!"
Liczb 16 27 Usunęli się więc z miejsca zamieszkania Koracha, Datana i Abirama. Datan zaś i Abiram wyszli i stanęli przed wejściem do swoich namiotów razem z żonami, synami i małymi dziećmi.
Liczb 16 28 Teraz rzekł Mojżesz: "Po tym poznacie, że Jahwe mnie posłał, abym te wszystkie czyny wykonał, i że to nie ode mnie wyszło:
Liczb 16 29 jeśli ci ludzie umrą śmiercią naturalną i jeśli spotka ich los taki jak innych ludzi, wtedy nie Jahwe mnie posłał.
Liczb 16 30 Gdy jednak Jahwe uczyni rzecz niesłychaną, gdy otworzy ziemia swoją paszczę i pochłonie ich razem ze wszystkim, co do nich należy, tak że żywcem wpadną do szeolu, wówczas poznacie, że ludzie ci bluźnili przeciw Jahwe".
Liczb 16 31 Gdy kończył mówić te słowa, rozstąpiła się ziemia pod nimi.
Liczb 16 32 Ziemia otworzyła swoją paszczę i pochłonęła ich razem z ich rodzinami, jak również ludzi, którzy połączyli się z Korachem, wraz z całym ich majątkiem.
Liczb 16 33 Wpadli razem ze wszystkim, co do nich należało, żywcem do szeolu, a ziemia zamknęła się nad nimi. Tak zniknęli spośród społeczności.
Liczb 16 34 Wszyscy zaś Izraelici, którzy stali wokoło, uciekli na ich krzyk, mówiąc: "By też i nas ziemia nie połknęła!"
Liczb 16 35 Wtedy wypadł ogień od Jahwe i pochłonął dwustu pięćdziesięciu mężów, którzy ofiarowali kadzidło.

Liczb 17  1 Rzekł Jahwe do Mojżesza tymi słowami:
Liczb 17  2 "Powiedz Eleazarowi, synowi kapłana Aarona, niech zbierze kadzielnice z pogorzeliska, a ogień niech rozrzuci w pewnym oddaleniu. Ponieważ zostały poświęcone
Liczb 17  3 kadzielnice tych mężów, którzy życiem przypłacili swoje występki, należy je przekuć na cienkie blachy — na pokrywę ołtarza. Skoro złożono je w ofierze dla Jahwe, są poświęcone. Teraz niech będą dla Izraela znakiem [ostrzeżenia]".
Liczb 17  4 Pozbierał więc kapłan Eleazar miedziane kadzielnice, które przynieśli ci, co zostali spaleni, i ukuto z nich pokrywę na ołtarz.
Liczb 17  5 [Jest to] przypomnienie dla synów Izraela, by nikt świecki, kto nie należy do potomstwa Aarona, nie ważył się zbliżać celem spalenia kadzidła przed Jahwe, aby nie stało się z nim to, co stało się z Korachem i jego zgrają, a co mu oznajmił Jahwe przez Mojżesza.
Liczb 17  6 A nazajutrz szemrało całe zgromadzenie synów Izraela przeciw Mojżeszowi i Aaronowi mówiąc: "Wyście wytracili lud Jahwe".
Liczb 17  7 Gdy się całe zgromadzenie zebrało przeciw Mojżeszowi i Aaronowi, oni skierowali się ku Namiotowi Spotkania. Wtedy obłok okrył Namiot, i ujrzeli chwałę Jahwe.
Liczb 17  8 Mojżesz zaś i Aaron przyszli przed Namiot Spotkania.
Liczb 17  9 Rzekł Jahwe do Mojżesza:
Liczb 17 10 "Oddalcie się od tego zgromadzenia, bo chcę ich wytracić w jednej chwili". Oni zaś upadli na twarze.
Liczb 17 11 * I rzekł Mojżesz do Aarona: "Weź kadzielnicę, włóż do niej ognia z ołtarza i rzuć kadzidła, a idź prędko do ludu, by dokonać nad nimi przebłagania, bo Jahwe rozgniewał się i już zaczyna się plaga".
Liczb 17 12 Wziął więc Aaron kadzielnicę, jak mu przykazał Mojżesz, i pobiegł między lud, gdzie już rozpoczęła się plaga. Nałożył kadzidło i dokonał obrzędu przebłagania nad ludem.
Liczb 17 13 Stanął następnie pomiędzy umarłymi i żywymi — a plaga ustała.
Liczb 17 14 A tych, którzy zginęli, było czternaście tysięcy siedmiuset, oprócz zmarłych z powodu Koracha.
Liczb 17 15 Potem wrócił Aaron do Mojżesza u wejścia do Namiotu Spotkania i ustała plaga.
Liczb 17 16 Powiedział znowu Jahwe do Mojżesza:
Liczb 17 17 "Przemów do Izraelitów i weź od nich po lasce, po lasce od każdego pokolenia, od wszystkich książąt pokoleń — razem lasek dwanaście. Wypisz imię każdego na jego lasce,
Liczb 17 18 a na lasce lewitów wypisz imię Aarona. Ma wypaść po jednej lasce na wodza poszczególnych pokoleń.
Liczb 17 19 Połóż je w Namiocie Spotkania przed [Arką] Świadectwa, gdzie się z tobą spotykam.
Liczb 17 20 Laska męża, którego obrałem, zakwitnie, i uciszę szemranie synów Izraela, które się podniosło przeciwko wam".
Liczb 17 21 I oznajmił to Mojżesz Izraelitom. Dali mu więc wszyscy ich książęta po lasce, tak że wypadła jedna laska na księcia z każdego pokolenia, razem więc dwanaście lasek. Pośród nich była również laska Aarona.
Liczb 17 22 Mojżesz położył laski przed Jahwe w Namiocie Spotkania.
Liczb 17 23 Gdy następnego poranka wszedł Mojżesz do Namiotu Spotkania, zobaczył, że zakwitła laska Aarona z pokolenia Lewiego: wypuściła pączki, zakwitła i wydała dojrzałe migdały.
Liczb 17 24 Następnie Mojżesz wyniósł wszystkie laski od Jahwe do synów Izraela; zobaczyli, i każdy odebrał swoją laskę.
Liczb 17 25 A Jahwe rzekł do Mojżesza: "Połóż laskę Aarona z powrotem przed [Arką] Świadectwa, by się przechowała jako znak przeciw zbuntowanym. Zakończ w ten sposób ich szemranie przede mną, aby nie poginęli".
Liczb 17 26 I uczynił tak Mojżesz, postępując według nakazu Jahwe.
Liczb 17 27 Zawołali znów Izraelici do Mojżesza: "Oto giniemy! Jesteśmy zgubieni, wszyscy jesteśmy straceni!
Liczb 17 28 Ktokolwiek się zbliży do przybytku Jahwe, tak — kto tylko się zbliży — umiera. Czyż wyginiemy doszczętnie?"

Liczb 18  1 Wtedy rzekł Jahwe do Aarona: "Ty, synowie twoi i ród twego ojca, będziecie odpowiedzialni za wykroczenia popełnione w przybytku. Ty i synowie twoi będziecie odpowiadać za winy waszego kapłaństwa.
Liczb 18  2 Niech również bracia twoi — pokolenie Lewiego, szczep twego ojca — przyjdą i przyłączą się do ciebie, a pomagają tobie i synom twoim [w służbie] przed Namiotem Spotkania.
Liczb 18  3 Zatroszczą się o to, co potrzebne jest dla ciebie i dla przybytku. Jednak do sprzętów świętych i do ołtarza nie mogą się zbliżać; w przeciwnym razie zginą tak oni, jak i wy.
Liczb 18  4 Mają być przy tobie i winni się troszczyć o wszystko, co dotyczy Namiotu Spotkania, o całą służbę w przybytku. Ale żaden świecki nie może się do was przyłączyć.
Liczb 18  5 Wy obejmiecie staranie o przybytek i troskę o ołtarz, aby znów nie powstał gniew przeciw synom Izraela.
Liczb 18  6 Oto Ja wziąłem waszych braci, lewitów, spośród synów Izraela jako dar za was, jako oddanych dla Jahwe, aby pełnili służbę w Namiocie Spotkania.
Liczb 18  7 Ty zaś wraz ze swoimi synami masz pilnie przestrzegać obowiązków kapłańskich co do ołtarza i miejsca poza zasłoną. Obdarzyłem was służbą kapłańską, a jeśli się kto świecki zbliży — zginie".
Liczb 18  8 Mówił dalej Jahwe do Aarona: "Ja oddaję ci dary odłożone dla mnie. Ze wszystkich świętych darów Izraela daję tobie i synom twoim jako część należną prawem wiekuistym na mocy namaszczenia.
Liczb 18  9 Z darów najświętszych, o ile nie zostaną spalone, przypadną tobie: dary ofiarne przy wszystkich ofiarach z pokarmów, ofiarach przebłagania i zadośćuczynienia, które mi przynoszą. Jako rzeczy najświętsze będą należeć do ciebie i synów twoich.
Liczb 18 10 W Miejscu Najświętszym będziesz je spożywać; tylko mężczyźni mogą to jeść; będziesz to uważał za święte.
Liczb 18 11 Tobie przypadną dary ofiarne wszystkich składanych obrzędem kołysania ofiar synów Izraela. Daję je tobie, synom twoim i córkom jako należność po wieczne czasy; ktokolwiek jest czysty z rodziny twojej, może je spożywać.
Liczb 18 12 Daję tobie wszystko co najlepsze z oliwy, wszystko co najlepsze z młodego wina i zboża, które synowie Izraela przynoszą dla Jahwe jako pierwsze plony.
Liczb 18 13 Pierwociny, które przynoszą dla Jahwe ze wszystkiego w ich kraju, mają do ciebie należeć. Każdy spośród twojej rodziny, kto tylko jest czysty, może z nich spożywać.
Liczb 18 14 Cokolwiek obłożone będzie klątwą w Izraelu, ma do ciebie należeć.
Liczb 18 15 Wszystkie pierwociny łona matki, które oddają dla Jahwe ze wszystkiego ciała, począwszy od ludzi aż do bydła, będzie twoje; ludzi pierworodnych każesz wykupić, jak również wszystko pierworodne zwierząt nieczystych.
Liczb 18 16 Wykupu dokona się w miesiąc po urodzeniu za cenę pięciu syklów srebra według wagi przybytku; sykl po dwadzieścia ger.
Liczb 18 17 Nie każesz jednak wykupywać pierworodnego krowy, owcy i kozy; te są święte. Krew ich wylejesz na ołtarz, a tłuszcz ich spalisz w ogniu jako miłą woń dla Jahwe.
Liczb 18 18 Lecz mięso ich będzie do ciebie należeć, to jest mostek z piersi ofiarowany przez obrzęd kołysania i prawa łopatka będą twoje.
Liczb 18 19 Wszystko, co odłożone jest z darów świętych, jakie Izraelici przynoszą dla Jahwe, daję na zawsze tobie, synom twoim i córkom. To jest ważne na wieki przymierze soli wobec Jahwe dla ciebie i potomstwa twego wraz z tobą".
Liczb 18 20 Rzekł Jahwe do Aarona: "Nie będziesz miał dziedzictwa w ich kraju; nie otrzymasz również pośród nich żadnego przydziału ziemi; ja jestem częścią twoją i dziedzictwem twoim pośród synów Izraela.
Liczb 18 21 Oto oddaję lewitom jako dziedzictwo wszystkie dziesięciny składane przez synów Izraela w zamian za służbę, jaką pełnią w Namiocie Spotkania.
Liczb 18 22 Synowie Izraela nie będą mogli zbliżać się do Namiotu Spotkania, by nie byli winni grzechu zasługującego na śmierć.
Liczb 18 23 Sami tylko lewici mogą pełnić służbę w Namiocie Spotkania i będą dźwigać ciężar ich win. To jest prawo wiekuiste dla waszych potomków: lewici nie będą posiadali żadnego dziedzictwa pośród synów Izraela,
Liczb 18 24 lecz dałem im jako dziedzictwo dziesięciny, które synowie Izraela przynoszą w ofierze dla Jahwe. Dlatego też o nich powiedziałem, że nie otrzymają dziedzictwa pośród synów Izraela".
Liczb 18 25 Potem Jahwe mówił do Mojżesza:
Liczb 18 26 "Tak przemów do lewitów i powiedz im: Gdy przyjmujecie dziesięciny od Izraelitów, które wam oddałem jako dziedzictwo, to dziesiątą część macie odłożyć na ofiarę dla Jahwe.
Liczb 18 27 Będzie wam to policzone jako ofiara, jak [innym] zboże z klepiska lub to, co przepełnia tłocznię.
Liczb 18 28 Winniście również i wy składać dla Jahwe ofiarę z waszych dziesięcin, które odbieracie od synów Izraela. Oddacie to, coście winni ofiarować dla Jahwe, kapłanowi Aaronowi.
Liczb 18 29 Ze wszystkich darów, jakie wam przypadną, winniście złożyć dar dla Jahwe: ze wszystkich najlepszych rzeczy — odpowiednią świętą część.
Liczb 18 30 Powiedz im również: Gdy odłożycie to, co najlepsze, będzie ono lewitom policzone podobnie jak ofiara z klepiska i tłoczni.
Liczb 18 31 Możecie to jeść na każdym miejscu wraz ze wszystkimi, którzy należą do waszych rodzin. Jest to bowiem zapłata za waszą służbę przy Namiocie Spotkania.
Liczb 18 32 Gdy odłożycie z tego to, co jest najlepsze, nie zaciągniecie żadnej winy, nie zbezcześcicie świętych darów Izraelitów, abyście nie pomarli".

Liczb 19  1 Mówił znów Jahwe do Mojżesza i Aarona:
Liczb 19  2 "Oto rozporządzenie Prawa przepisanego przez Jahwe. Powiedz synom Izraela: Niech ci przyprowadzą czerwoną krowę bez skazy, na którą jeszcze nie wkładano jarzma.
Liczb 19  3 Oddacie ją kapłanowi Eleazarowi, który każe ją wyprowadzić poza obóz, i zabije się ją w jego obecności.
Liczb 19  4 Potem weźmie kapłan Eleazar nieco jej krwi na palec i pokropi siedem razy ową krwią od strony wejścia do Namiotu Spotkania.
Liczb 19  5 Wreszcie spali się krowę w jego obecności, zarówno skórę, jak mięso, krew i mierzwę.
Liczb 19  6 Teraz weźmie kapłan drzewo cedrowe, hizop oraz nitki karmazynowe i rzuci to na ogień, w którym płonie krowa.
Liczb 19  7 Następnie wypierze kapłan szaty swoje i obmyje ciało wodą; po spełnieniu tych czynności wejdzie do obozu, lecz pozostanie nieczystym aż do wieczora.
Liczb 19  8 Również ten, który palił krowę, wypierze w wodzie szaty swoje, obmyje ciało i pozostanie nieczystym aż do wieczora.
Liczb 19  9 Mąż czysty zbierze popiół krowy i złoży go na czystym miejscu poza obozem, aby dla zgromadzenia Izraela był przechowany do przygotowania wody oczyszczenia; jest to ofiara za grzech.
Liczb 19 10 Ten, który zbierał popiół krowy, winien wyprać szaty swoje i pozostanie nieczysty aż do wieczora. Będzie to ustawą wieczystą zarówno dla Izraelitów, jak i dla obcych, którzy się pośród was zatrzymują.
Liczb 19 11 Kto się dotknie zmarłego, jakiegokolwiek trupa ludzkiego, będzie nieczysty przez siedem dni.
Liczb 19 12 Winien się nią oczyścić w trzecim i siódmym dniu, a wtedy będzie czysty. Gdyby jednak nie dokonał w trzecim i siódmym dniu oczyszczenia, wówczas pozostanie nieczystym.
Liczb 19 13 Ktokolwiek dotknie się zmarłego, ciała człowieka, który umarł, a nie dokona swego oczyszczenia, bezcześci przybytek Jahwe. Taki będzie wyłączony spośród Izraela, gdyż nie pokropiła go woda oczyszczenia; pozostaje przeto nieczysty, a plama jego ciąży na nim.
Liczb 19 14 A oto prawo odnoszące się do człowieka, który umarł w namiocie: każdy, kto wejdzie do tego namiotu i ktokolwiek w nim przebywa, będzie nieczysty przez siedem dni.
Liczb 19 15 Również każde naczynie otwarte, które nie ma pokrywy przymocowanej sznurem, będzie nieczyste.
Liczb 19 16 Podobnie będzie przez siedem dni nieczysty, kto w otwartym polu dotknie zabitego mieczem, zmarłego, kości ludzkich albo grobu.
Liczb 19 17 Dla każdego, który zaciągnął nieczystość, weźmie się do naczynia nieco popiołu ze spalonej ofiary za grzech i zaleje wodą źródlaną.
Liczb 19 18 Mąż czysty weźmie hizop, zanurzy w wodzie i pokropi namiot, wszystkie sprzęty oraz wszystkich, którzy się tam znajdują, wreszcie tego, który dotknął kości, zabitego albo zmarłego lub też grobu.
Liczb 19 19 I tak pokropi mąż czysty tego, który jest nieczysty, trzeciego i siódmego dnia, a w siódmym dniu będzie uwolniony od winy. Mąż nieczysty wypierze szaty swoje, obmyje się w wodzie i wieczorem będzie czysty.
Liczb 19 20 Lecz mąż, który stał się nieczysty, a nie dokonał aktu oczyszczenia, będzie wyłączony ze społeczności; zbezcześcił bowiem przybytek Jahwe. Nie został pokropiony wodą oczyszczenia, więc pozostaje nieczysty.
Liczb 19 21 Będzie to dla was prawem po wszystkie czasy. Kto skrapia wodą oczyszczenia, winien wyprać odzienie swoje, a każdy, który się zetknie z wodą oczyszczenia, pozostanie nieczystym aż do wieczora.
Liczb 19 22 Wszystko na koniec, czego się dotknie nieczysty, a także osoba, która się go dotknie, będą nieczyste aż do wieczora".

Liczb 20  1 W pierwszym miesiącu przybyło całe zgromadzenie Izraelitów na pustynię Sin. Lud zatrzymał się w Kadesz; tam też umarła, i tam została pogrzebana Miriam.
Liczb 20  2 Gdy zabrakło zgromadzeniu wody, zeszli się przeciw Mojżeszowi i Aaronowi.
Liczb 20  3 I kłócił się lud z Mojżeszem, wołając: "Lepiej by było, gdybyśmy zginęli jak i bracia nasi przed Jahwe.
Liczb 20  4 Czemuście wyprowadzili zgromadzenie Jahwe na pustynię, byśmy tu razem z naszym bydłem zginęli?
Liczb 20  5 Dlaczegoście wywiedli nas z Egiptu i przyprowadzili na to nędzne miejsce, gdzie nie można siać, nie ma drzew figowych ani winorośli, ani drzewa granatowego, a nawet nie ma wody do picia?"
Liczb 20  6 Mojżesz i Aaron odeszli od tłumu i skierowali się ku wejściu do Namiotu Spotkania. Tam padli na twarz, a ukazała się im chwała Jahwe.
Liczb 20  7 I przemówił Jahwe do Mojżesza:
Liczb 20  8 "Weź laskę i zbierz całe zgromadzenie, ty wespół z bratem twoim Aaronem. Następnie przemów w ich obecności do skały, a ona wyda z siebie wodę. Wyprowadź wodę ze skały i daj pić ludowi oraz jego bydłu".
Liczb 20  9 Stosownie do nakazu zabrał Mojżesz laskę sprzed oblicza Jahwe.
Liczb 20 10 Następnie zebrał Mojżesz wraz z Aaronem zgromadzenie przed skałą i wtedy rzekł do nich: "Słuchajcie, wy buntownicy! Czy potrafimy z tej skały wyprowadzić dla was wodę?"
Liczb 20 11 Następnie podniósł Mojżesz rękę i uderzył dwa razy laską w skałę. Wtedy wypłynęła woda tak obficie, że mógł się napić zarówno lud, jak i jego bydło.
Liczb 20 12 Rzekł znowu Jahwe do Mojżesza i Aarona: "Ponieważ mi nie uwierzyliście i nie objawiliście mojej świętości wobec synów Izraela, dlatego wy nie wprowadzicie tego ludu do kraju, który im daję".
Liczb 20 13 To są wody Meriba, gdzie spierali się synowie Izraela z Jahwe i gdzie On objawił wobec nich swoją świętość.
Liczb 20 14 Z Kadesz wyprawił Mojżesz posłów do króla Edomu, <żeby mu powiedzieli>: "Tak mówi brat twój Izrael: Ty znasz wszystkie utrapienia, jakie na nas spadły.
Liczb 20 15 Niegdyś powędrowali przodkowie nasi do Egiptu, i przebywaliśmy tam długi czas. Egipcjanie jednak źle się obchodzili z nami, podobnie jak i z przodkami naszymi.
Liczb 20 16 Wołaliśmy wtedy do Jahwe, a On usłyszał głos nasz i posłał anioła, który nas wyprowadził z Egiptu. Znajdujemy się teraz w Kadesz, mieście położonym na granicy twego obszaru.
Liczb 20 17 Pozwól nam łaskawie przejść przez twoją ziemię. Nie pójdziemy przez pola ani winnice i nie będziemy pić wody ze studni. Chcemy jedynie skorzystać z drogi królewskiej i nie zboczymy ani na prawo, ani na lewo, dopóki nie przejdziemy twoich granic".
Liczb 20 18 Odpowiedział im Edom: "Nie pójdziecie przez nasz kraj, w przeciwnym razie zastąpimy wam drogę z mieczem w ręku".
Liczb 20 19 Odpowiedzieli im wówczas Izraelici: "Chcemy ciągnąć jedynie utartą drogą. A gdybyśmy pili waszą wodę — tak my, jak i trzody nasze — zapłacimy. Nie chodzi o nic więcej, tylko o zwykłe przejście".
Liczb 20 20 Odpowiedział [Edom]: "Nie przejdziecie!" I wyszedł Edom naprzeciw nich z wojskiem licznym i dobrze uzbrojonym.
Liczb 20 21 Zabronił Edom przejścia Izraelowi przez granice swoje, więc Izrael odszedł w bok od niego.
Liczb 20 22 Synowie Izraela — cała społeczność — ruszyli z Kadesz i przybyli pod górę Hor.
Liczb 20 23 Na górze Hor, leżącej na granicy ziemi Edom, przemówił Jahwe do Mojżesza i Aarona:
Liczb 20 24 "Aaron zostanie przyłączony do swoich przodków, gdyż nie wejdzie do ziemi, którą dam synom Izraela, dlatego że sprzeciwiliście się memu rozkazowi u wód Meriba.
Liczb 20 25 Weź Aarona i syna jego Eleazara i przyprowadź ich na górę Hor.
Liczb 20 26 Tam niech zdejmie Aaron swoje szaty, a ty ubierzesz w nie jego syna Eleazara, Aaron zaś będzie tam przyłączony i umrze".
Liczb 20 27 Mojżesz postąpił według rozkazu Jahwe, i weszli na oczach całej społeczności na górę Hor.
Liczb 20 28 Mojżesz zdjął z Aarona jego szaty i przyodział nimi jego syna Eleazara. Aaron umarł na szczycie góry, a Mojżesz z Eleazarem zstąpili na dół.
Liczb 20 29 Skoro dowiedziała się cała społeczność, że Aaron umarł, opłakiwał go dom Izraela przez trzydzieści dni.

Liczb 21  1 Król Aradu, Kananejczyk, mieszkający w Negebie, dowiedział się, że Izraelici nadciągają drogą od Atarim. Napadł na Izraela i wziął trochę ludzi do niewoli.
Liczb 21  2 Wtedy złożyli Izraelici następujący ślub Jahwe, mówiąc: "Jeśli dasz ten lud w nasze ręce, klątwą obłożymy ich miasta".
Liczb 21  3 I wysłuchał Jahwe próśb Izraela i wydał w ich ręce Kananejczyków. Klątwą obłożyli ich i ich miasta. Stąd miejscowość ta otrzymała nazwę Chorma.
Liczb 21  4 Od góry Hor szli w kierunku Morza Czerwonego, aby obejść ziemię Edom; podczas drogi jednak lud stracił cierpliwość.
Liczb 21  5 I zaczęli mówić przeciw Bogu i Mojżeszowi: "Czemu wyprowadziliście nas z Egiptu, byśmy tu na pustyni pomarli? Nie ma chleba ani wody, a uprzykrzył się nam już ten pokarm mizerny".
Liczb 21  6 Zesłał więc Jahwe na lud węże o jadzie palącym, które kąsały ludzi, tak że wielka liczba Izraelitów zmarła.
Liczb 21  7 Przybyli więc ludzie do Mojżesza mówiąc: "Zgrzeszyliśmy, szemrząc przeciw Jahwe i przeciwko tobie. Wstaw się za nami do Jahwe, aby oddalił od nas węże". I wstawił się Mojżesz za ludem.
Liczb 21  8 Wtedy rzekł Jahwe do Mojżesza: "Sporządź węża i umieść go na wysokim palu; wtedy każdy ukąszony, jeśli tylko spojrzy na niego, zostanie przy życiu".
Liczb 21  9 Sporządził więc Mojżesz węża miedzianego i umieścił go na wysokim palu. I rzeczywiście, jeśli kogo wąż ukąsił, a ukąszony spojrzał na węża miedzianego, zostawał przy życiu.
Liczb 21 10 Stamtąd ruszyli Izraelici w dalszą drogę i rozbili obóz pod Obot.
Liczb 21 11 Od Obot ciągnęli dalej i rozbili obóz pod Ijje-Haabarim, na pustyni położonej na wschód od Moabu.
Liczb 21 12 Stamtąd ruszyli dalej i zatrzymali się w dolinie potoku Zared.
Liczb 21 13 I znów poszli dalej i rozłożyli się obozem po drugiej stronie rzeki Arnon, która płynie przez pustynię, biorąc początek w kraju Amorytów. Arnon bowiem stanowi granicę między Moabitami i Amorytami.
Liczb 21 14 Dlatego powiedziane jest w księdze "Wojen Jahwe":
Liczb 21 15 "[Od strony] Waheb w Sufa i potoków Arnonu, pochyłość potoków ciągnących się aż do miejsca Ar, przylegająca do granicy Moabu".
Liczb 21 16 Stamtąd [udali się] do Beer. Jest to studnia, o której powiedział Jahwe do Mojżesza: "Zgromadź lud, a Ja mu dam wodę!"
Liczb 21 17 Śpiewali wtedy Izraelici pieśń następującą: "Tryskaj źródło, opiewajcie je!
Liczb 21 18 Studnia, którą kopali książęta i naczelnicy ludu drążyli berłem i swymi laskami". Z Beer [ruszyli] do Mattany,
Liczb 21 19 z Mattany do Nachaliel, a z Nachaliel do Bamot.
Liczb 21 20 Z Bamot do doliny, która leży w ziemi Moabu, obok góry Pisga wznoszącej się nad pustynią.
Liczb 21 21 Następnie wysłali Izraelici posłów do Sichona, króla Amorytów, którzy mieli oznajmić:
Liczb 21 22 "Chcemy przejść przez twoją ziemię. Nie wejdziemy na pola ani do winnic i nie będziemy pili wody ze studzien. Chcemy tylko skorzystać z drogi królewskiej, póki nie przekroczymy twych granic".
Liczb 21 23 Sichon jednak nie dał Izraelitom przejścia przez swoją ziemię. Sichon zgromadził całe swoje wojsko i skierował się ku pustyni, by zastąpić drogę Izraelitom. Przybył do Jahsa i uderzył na Izraela.
Liczb 21 24 Izraelici jednak pobili go ostrzem miecza i zdobyli jego kraj od Arnonu aż po Jabbok, aż do kraju Ammonitów — Jazer bowiem znajduje się na granicy Ammonitów.
Liczb 21 25 Izraelici wzięli wszystkie te miasta. Następnie osadzili się Izraelici mocno we wszystkich miastach Amorytów, w Cheszbonie i wszystkich przynależnych miejscowościach.
Liczb 21 26 Cheszbon był stolicą Sichona, króla Amorytów, który prowadził wojnę z poprzednim królem Moabu i zabrał mu cały kraj aż po Arnon.
Liczb 21 27 Dlatego śpiewali pieśniarze: Idźcie do Cheszbonu! Niech będzie odbudowane i umocnione miasto Sichona.
Liczb 21 28 Gdyż z Cheszbonu wyszedł ogień, płomień z miasta Sichona pochłonął Ar-Moab, panujące nad wyżynami Arnonu.
Liczb 21 29 Biada ci, Moabie! Zgubiony jesteś, o ludu Kemosza! Dopuścił on ucieczkę twych synów i niewolę twych córek u Sichona, króla Amorytów.
Liczb 21 30 Cheszbon wyniszczył niemowlęta aż do Dibonu, niewiasty aż do Nofach, a mężczyzn aż do Medeby.
Liczb 21 31 Izraelici osiedlili się w kraju Amorytów.
Liczb 21 32 Potem Mojżesz wysłał [wywiadowców] celem zbadania Jazer; zajęli je następnie wraz z przynależnymi miastami i wypędzili mieszkających tam Amorytów.
Liczb 21 33 Następnie zawrócili i poszli w kierunku Baszami. Król Baszanu, Og, wyruszył przeciw nim razem z całym swoim wojskiem, chcąc stoczyć z nimi bitwę pod Edrei.
Liczb 21 34 Lecz Jahwe rzekł do Mojżesza: "Nie bój się go! Dam go bowiem w ręce twoje razem z całym wojskiem i krajem. Postąpisz z nim tak, jak postąpiłeś z Sichonem, królem Amorytów, który mieszkał w Cheszbonie".
Liczb 21 35 Pobili go oraz jego synów i cały lud, tak że nikt nie ocalał, i wzięli jego ziemię w posiadanie.

Liczb 22  1 Potem ruszyli dalej i rozbili namioty na równinach Moabu po drugiej stronie Jordanu, naprzeciw Jerycha.
Liczb 22  2 Balak, syn Sippora, widział wszystko, co uczynił Izrael Amorytom.
Liczb 22  3 Wtedy strach ogarnął Moab przed tym ludem, który był tak liczny, i lękał się Moab synów Izraela.
Liczb 22  4 Rzekł więc Moab do starszych spośród Madianitów: "Teraz to mnóstwo pożre wszystko wokół nas, jak wół żre trawę na polu". Wówczas królem Moabu był Balak, syn Sippora.
Liczb 22  5 On też wysłał posłów do Balaama, syna Beora, do Petor nad Rzeką w kraju Ammawitów, aby go zaprosić tymi słowami: "Oto lud, który wyszedł z Egiptu, okrył powierzchnię ziemi i osiadł naprzeciw mnie.
Liczb 22  6 Przyjdź więc, proszę, i przeklnij mi ten lud, bo jest silniejszy ode mnie. Być może, uda się go pokonać i z kraju wypędzić. Wiem bowiem, że kogo ty błogosławisz, będzie błogosławiony, a kogo ty przeklniesz, będzie przeklęty".
Liczb 22  7 Wybrali się więc starsi Moabitów wraz ze starszymi Madianitów w drogę, zaopatrzeni w dary dla wieszcza. Przybyli do Balaama i przekazali mu słowa Balaka.
Liczb 22  8 On zaś im odpowiedział: "Pozostańcie tu na noc, a potem dam wam odpowiedź według tego, co mi Jahwe powie". Pozostali więc książęta Moabitów u Balaama.
Liczb 22  9 Przyszedł Bóg do Balaama i rzekł: "Cóż to za mężowie są u ciebie?"
Liczb 22 10 Balaam odpowiedział Bogu: "Balak, syn Sippora, król Moabitów, przysłał do mnie wiadomość:
Liczb 22 11 Oto lud, który wyszedł z Egiptu, okrył powierzchnię ziemi. Przyjdź, a przeklnij ich, abym mógł z nimi walczyć i wypędzić ich".
Liczb 22 12 Na to rzekł Bóg do Balaama: "Nie możesz iść z nimi i nie możesz tego ludu przeklinać, albowiem jest on błogosławiony".
Liczb 22 13 Gdy powstał Balaam następnego poranka, rzekł do książąt Balaka: "Wracajcie do swego kraju, gdyż Jahwe nie dozwolił mi iść z wami".
Liczb 22 14 Powstali wtedy książęta Moabu i przyszli do Balaka donosząc mu: "Nie zgodził się Balaam pójść z nami".
Liczb 22 15 Wtedy Balak posłał raz jeszcze książąt liczniejszych i bardziej dostojnych niż tamci.
Liczb 22 16 Skoro oni przybyli do Balaama, rzekli mu: "Tak mówi Balak, syn Sippora: Nie wzbraniaj się, ale przyjdź do mnie.
Liczb 22 17 Wynagrodzę cię hojnie i wszystko uczynię, cokolwiek mi powiesz. Przyjdźże więc i przeklnij mi ten lud!"
Liczb 22 18 Balaam odpowiedział sługom Balaka tymi słowami: "Choćby mi Balak dawał tyle srebra i złota, ile pałac jego pomieści, to przecież nie mogę przekroczyć rozkazu Jahwe, Boga mojego, zarówno w małych rzeczach, jak i wielkich.
Liczb 22 19 Pozostańcie jednak przez noc, a zobaczę, co Jahwe tym razem mi powie".
Liczb 22 20 W nocy przyszedł Bóg do Balaama i rzekł mu: "Skoro mężowie ci przyszli, aby cię zabrać, wstań, a idź z nimi, lecz uczynisz tylko to, co ci powiem".
Liczb 22 21 Wstał więc Balaam rano, osiodła! swoją oślicę i pojechał z książętami Moabu.
Liczb 22 22 Jego wyjazd rozpalił gniew Jahwe i anioł Jahwe stanął na drodze przeciw niemu, by go zatrzymać. On zaś w towarzystwie dwóch sług jechał na swojej oślicy.
Liczb 22 23 Gdy oślica zobaczyła anioła Jahwe, stojącego na drodze z wyciągniętym mieczem, zboczyła z drogi i poszła w pole. Balaam uderzył ją, chcąc zawrócić na właściwą drogę.
Liczb 22 24 Wtedy stanął anioł Jahwe na ciasnej drodze między winnicami, a mur był z tej i z tamtej strony.
Liczb 22 25 Gdy oślica zobaczyła anioła Jahwe, przyparła do muru i przytarła nogę Balaama do tego muru, a on zaczął ją bić na nowo.
Liczb 22 26 Anioł posunął się dalej i stanął w miejscu tak ciasnym, że nie było można go wyminąć ani z prawej, ani też z lewej strony.
Liczb 22 27 Gdy oślica ujrzała znowu anioła Jahwe, położyła się pod Balaamem. Rozgniewał się więc Balaam bardzo i zaczął okładać oślicę kijem.
Liczb 22 28 Wówczas otworzył Jahwe usta oślicy, i rzekła do Balaama: "Cóż ci uczyniłam, żeś mnie zbił już trzy razy?"
Liczb 22 29 Balaam odpowiedział oślicy: "Dlatego, żeś sobie drwiła ze mnie. Gdybym tak miał miecz w ręku, już bym cię zabił!"
Liczb 22 30 Oślica jednak rzekła do Balaama: "Czyż nie jestem twoją oślicą, na której jeździsz, odkąd jesteś, aż po dzień dzisiejszy? Czyż miałam zwyczaj czynić ci coś podobnego?" Odpowiedział: "Nie!"
Liczb 22 31 Wtedy otworzył Jahwe oczy Balaama i zobaczył on anioła Jahwe, stojącego na drodze z obnażonym mieczem w ręku. Ukląkł więc i oddał pokłon twarzą do ziemi.
Liczb 22 32 Anioł zaś Jahwe rzekł do niego: "Czemu aż trzy razy zbiłeś oślicę swoją? Ja jestem tym, który przyszedł, aby ci bronić przejazdu, albowiem droga twoja jest dla ciebie zgubna.
Liczb 22 33 Oślica ujrzała mnie i trzy razy usunęła się z drogi. Gdyby się nie usunęła, byłbym cię dawno zabił, a ją przy życiu zostawił".
Liczb 22 34 Rzekł więc Balaam do anioła Jahwe: "Zgrzeszyłem. Nie wiedziałem, że ty stanąłeś przeciwko mnie na drodze. Teraz jednak, gdy wiem, że ci się droga moja nie podoba, chcę wracać".
Liczb 22 35 Lecz anioł Jahwe rzekł do Balaama: "Idź z tymi mężami, ale nie mów nic innego ponad to, co ci powiem". Poszedł więc Balaam z książętami Balaka.
Liczb 22 36 Gdy usłyszał Balak, że Balaam się zbliża, wyszedł naprzeciw niego aż do Ir-Moab, które leży nad Amonem, na samej granicy kraju.
Liczb 22 37 Balak rzekł do Balaama: "Czyż nie posyłałem już po ciebie, by cię przywołać? Czemu nie przybyłeś? Czyż nie mogę hojnie ci zapłacić?"
Liczb 22 38 Balaam jednak oświadczył Balakowi: "Przecież teraz przybyłem do ciebie. Czy rzeczywiście mogę coś oznajmić? Będę mówił tylko te słowa, które Bóg włoży w moje usta".
Liczb 22 39 I poszedł Balaam z Balakiem, i przybyli do Kiriat-Chusot.
Liczb 22 40 Balak złożył w ofierze woły i owce i obdzielił z tego Balaama i książąt, którzy z nim przyszli.
Liczb 22 41 Na drugi dzień zabrał Balak Balaama i zaprowadził na Bamot-Baal, skąd było widać kraniec [obozu] ludu [izraelskiego].

Liczb 23  1 Wtedy rzekł Balaam do Balaka: "Wznieś mi tu siedem ołtarzy i przyprowadź mi siedem młodych cielców i siedem baranów".
Liczb 23  2 Balak uczynił według życzenia Balaama, i ofiarowali wspólnie na każdym ołtarzu młodego cielca i barana.
Liczb 23  3 Wtedy rzekł Balaam do Balaka: "Pozostań tu przy twojej całopalnej ofierze, ja zaś odejdę. Może objawi mi się Jahwe, a co mi dozwoli zobaczyć, oznajmię tobie". I poszedł na bezdrzewny pagórek.
Liczb 23  4 Objawił się Bóg Balaamowi, a on rzekł do Niego: "Ustawiłem siedem ołtarzy i ofiarowałem na każdym młodego cielca i barana".
Liczb 23  5 Wówczas Jahwe włożył słowa w usta Balaama i rzekł mu: "Wróć do Balaka i tak mu powiesz".
Liczb 23  6 Wrócił się więc ku niemu, a on stał jeszcze przy swej całopalnej ofierze razem z moabskimi książętami.
Liczb 23  7 Wtedy wygłosił swoje proroctwo, mówiąc: "Z Aramu sprowadził mnie Balak, ze wschodnich wzgórz — król Moabu: Przyjdź tu, przeklnij mi Jakuba! Przyjdź tu, a zgrom Izraela!
Liczb 23  8 Jakże ja mogę przeklinać, kogo Bóg nie przeklina? Jak mogę gromić, kogo nie gromi Jahwe?
Liczb 23  9 Gdy widzę go z wierzchu skały, ze wzgórz go dostrzegam, oto lud, który mieszka osobno, a nie wlicza się do narodów.
Liczb 23 10 Któż może zliczyć Jakuba jak proch licznego? Któż policzy choćby czwartą część Izraela? Niech umrę śmiercią sprawiedliwych. Niechaj taki jak ich będzie mój koniec".
Liczb 23 11 Rzekł na to Balak do Balaama: "Cóżeś to mi uczynił? Sprowadziłem cię tu, byś przeklinał nieprzyjaciół moich, a ty zamiast tego im błogosławisz!"
Liczb 23 12 Lecz on odpowiedział: "Czyż nie muszę powiedzieć tego, co Jahwe włożył w moje usta?"
Liczb 23 13 Rzekł więc Balak do niego: "Chodź, proszę, ze mną na inne miejsce, z którego będziesz ich widział. Stąd widzisz tylko ich część, a wszystkich nie ogarniasz. Przeklnij ich zatem stamtąd".
Liczb 23 14 Wziął go więc z sobą na Pole Czatów, na szczyt góry Pisga; zbudował tam siedem ołtarzy i ofiarował na każdym młodego cielca i barana.
Liczb 23 15 Rzekł [Balaam] do Balaka: "Pozostań tu przy całopalnej ofierze, a ja opodal będę oczekiwał na spotkanie".
Liczb 23 16 Wtedy spotkał się Jahwe z Balaamem, włożył słowa w usta jego i rzekł mu: "Wróć do Balaka i powiedz mu w ten sposób!"
Liczb 23 17 Gdy wrócił do niego, on stał jeszcze razem z książętami Moabu przy całopalnej ofierze. Balak zapytał go: "Co Jahwe powiedział?"
Liczb 23 18 Wtedy wygłosił swoje proroctwo, mówiąc: "Podnieś się, Balaku, a słuchaj, synu Sippora, nakłoń swego ucha!
Liczb 23 19 Bóg nie jest jak człowiek, by kłamał, nie jak syn ludzki, by się wycofywał. Czyż On powie coś, a nie uczyni tego, lub nie wykona tego, co oznajmił?
Liczb 23 20 On mnie tu sprowadził, bym błogosławił: On błogosławi — ja tego zmienić nie mogę.
Liczb 23 21 Ja nie dostrzegam grzechu u Jakuba, ni w Izraelu nie widzę ja złości. Jahwe, ich Bóg, jest z nimi: wznoszą Mu okrzyk jako królowi.
Liczb 23 22 Bóg, który z Egiptu ich wywiódł, jest dla nich jakby rogami bawołu.
Liczb 23 23 Skoro nie ma czarów wśród Jakuba ani wieszczenia w Izraelu, w czasie właściwym przepowie się Jakubowi, Izraelowi to, co Bóg uczyni.
Liczb 23 24 Patrz, oto naród jak wstająca lwica, na podobieństwo lwa on się podnosi i nie położy się, aż pożre swą zdobycz i krew zabitych wypije".
Liczb 23 25 Rzekł wówczas Balak do Balaama: "Gdy już nie możesz przeklinać, przynajmniej im nie błogosław!"
Liczb 23 26 Balaam odpowiedział Balakowi: "Czyż nie mówiłem ci: Co Jahwe powie, wszystko uczynię?"
Liczb 23 27 Wtedy rzekł znowu Balak do Balaama: "Chodź, proszę, a na inne miejsce jeszcze cię wprowadzę. Może spodoba się Bogu, byś przynajmniej z tego miejsca mi go przeklął".
Liczb 23 28 Potem wziął Balak Balaama na szczyt Peor, który się wznosi nad pustynią.
Liczb 23 29 Balaam rzekł do Balaka: "Zbuduj mi tu siedem ołtarzy i przyprowadź siedem młodych cielców i siedem baranów".
Liczb 23 30 Spełnił Balak żądanie Balaama. Wtedy on złożył na każdym ołtarzu w ofierze młodego cielca i barana.

Liczb 24  1 Gdy Balaam spostrzegł, że dobre jest w oczach Jahwe błogosławić Izraela, nie odszedł wcale, jak przedtem, aby szukać wróżb, lecz twarz obrócił ku pustyni.
Liczb 24  2 Gdy więc podniósł oczy i zobaczył Izraela rozłożonego obozem według swoich pokoleń, ogarnął go Duch Boży
Liczb 24  3 i zaczął głosić proroctwo swoje, mówiąc: "Wyrocznia Balaama, syna Beora; wyrocznia męża, który wzrok ma przenikliwy;
Liczb 24  4 wyrocznia tego, który słyszy słowa Boże, który ogląda widzenie Wszechmocnego, który pada, a oczy mu się otwierają.
Liczb 24  5 Jakubie, jakże piękne są twoje namioty, mieszkania twoje, Izraelu!
Liczb 24  6 Jak szerokie doliny potoków, jak ogrody nad brzegiem strumieni lub jak aloes, który Jahwe sadził, i jak cedry nad wodami.
Liczb 24  7 Płynie woda z jego wiader, a zasiew jego ma wilgoć obfitą; król jego wiele mocniejszy niż Agag, królestwo jego w górę wyniesione.
Liczb 24  8 A Bóg, który z Egiptu go wywiódł, jest dla niego jak rogi bawołu. On wyniszczy narody, co go uciskają, zmiażdży ich kości — zdruzgoce swoimi strzałami.
Liczb 24  9 Położył się, jak lew się przyczaił lub niby lwica. Kto się odważy go zbudzić? Błogosławieni niech będą, którzy błogosławią ciebie, a przeklęci, którzy ciebie przeklinają".
Liczb 24 10 Wtedy rozgniewał się Balak na Balaama, a klasnąwszy w dłonie rzekł do Balaama: "Wezwałem cię tu, byś przeklinał nieprzyjaciół moich, a ty ich nawet trzykrotnie błogosławiłeś.
Liczb 24 11 Uciekaj teraz czym prędzej do domu; obiecałem ci wprawdzie sowitą nagrodę, lecz oto Jahwe ciebie jej pozbawił".
Liczb 24 12 Balaam odpowiedział Balakowi: "Czyż nie powiedziałem wyraźnie posłańcom, których do mnie wysłałeś:
Liczb 24 13 Choćby mi Balak dawał tyle srebra i złota, ile pałac jego pomieści, to przecież nie mogę przekroczyć rozkazu Jahwe i czynić samowolnie czy to źle, czy też dobrze. Co Jahwe mówi, to tylko oznajmię.
Liczb 24 14 Dobrze więc, wrócę teraz do mojego ludu, lecz zbliż się jeszcze, bo chcę ci oznajmić, co lud ten kiedyś uczyni twojemu ludowi".
Liczb 24 15 I wygłosił swoje proroctwo, mówiąc: "Wyrocznia Balaama, syna Beora; wyrocznia męża, który wzrok ma przenikliwy;
Liczb 24 16 wyrocznia tego, który słyszy słowa Boże, który ogląda widzenie Wszechmocnego, a w wiedzy Najwyższego ma udział, który pada, a oczy mu się otwierają.
Liczb 24 17 Widzę go, lecz jeszcze nie teraz, dostrzegam go, ale nie z bliska: wschodzi Gwiazda z Jakuba, a z Izraela podnosi się berło. Ono to zmiażdży skronie Moabu, a także czaszki wszystkich synów Seta.
Liczb 24 18 Stanie się Edom podbitą krainą, <Seir też będzie podbitą krainą>. A Izrael urośnie w potęgę.
Liczb 24 19 Zapanuje Jakub nad nieprzyjacielem i zbiegów z Seiru wyniszczy".
Liczb 24 20 Dostrzegł następnie Amalekitów i wygłosił swą przepowiednię, mówiąc: "Amalek jest pierwszym pośród narodów, lecz przeznaczony jest na wieczną zagładę".
Liczb 24 21 Ujrzał Kenitów i wygłosił swoje proroctwo, mówiąc: "Mocne jest twoje mieszkanie i na skale zbudowane twe gniazdo;
Liczb 24 22 lecz i ono jest przeznaczone na zgubę, wtedy gdy Aszszur cię weźmie w niewolę".
Liczb 24 23 I głosił dalej swoje proroctwo tymi słowami: "Biada! Któż się ostoi, kiedy Bóg to uczyni?
Liczb 24 24 Przybędą bowiem okręty Kittim, pognębią Aszszur, pognębią też Eber, ale i oni przepadną na zawsze".
Liczb 24 25 Wtedy podniósł się Balaam i odszedł do swojej ojczyzny, również i Balak odszedł swoją drogą.

Liczb 25  1 Gdy przebywali w Szittim, zaczął lud uprawiać nierząd z Moabitkami.
Liczb 25  2 One to nakłaniały lud do brania udziału w ofiarach składanych ich bożkom. Lud spożywał dary ofiarne i oddawał pokłon ich bogom.
Liczb 25  3 Izrael przylgnął do Baal-Peora, i gniew Jahwe zapłonął przeciw niemu.
Liczb 25  4 I rzekł Jahwe do Mojżesza: "Zbierz wszystkich [winnych] przywódców ludu i powieś ich dla Jahwe wprost słońca, a wtedy odwróci się zapalczywość gniewu Jahwe od Izraela".
Liczb 25  5 Rozkazał więc Mojżesz sędziom Izraela: "Zabijajcie każdego z waszych ludzi, którzy się przyłączyli do Baal-Peora".
Liczb 25  6 I oto przybył jeden z Izraelitów i przyprowadził Madianitkę do swoich braci przed oczami Mojżesza i całego zgromadzenia synów Izraela, którzy lamentowali u wejścia do Namiotu Spotkania.
Liczb 25  7 Ujrzawszy to kapłan Pinchas, syn Eleazara, syna Aarona, chwycił w rękę włócznię, opuścił zgromadzenie,
Liczb 25  8 poszedł za Izraelitą do komory namiotu i przebił ich obydwoje, mężczyznę Izraelitę i kobietę przez łono. I ustała plaga wśród synów Izraela.
Liczb 25  9 Zginęło ich wtedy dwadzieścia cztery tysiące.
Liczb 25 10 Mówił znowu Jahwe do Mojżesza:
Liczb 25 11 "Pinchas, syn Eleazara, syna kapłana Aarona, odwrócił mój gniew od synów Izraela, gdyż zapłonął pośród nich zazdrością. Dlatego nie wytraciłem zupełnie synów Izraela w mojej zazdrości.
Liczb 25 12 Oznajmij więc: Oto Ja zawieram z nim przymierze pokoju.
Liczb 25 13 Będzie to dla niego i dla jego potomstwa po nim przymierze, które mu zapewni kapłaństwo na wieki, ponieważ okazał się zazdrosnym o swego Boga i dokonał przebłagania w imieniu synów Izraela".
Liczb 25 14 Izraelita, który zginął razem z Madianitką, nazywał się Zimri, a był synem Salu, księcia jednego z rodów pokolenia Symeona.
Liczb 25 15 Madianitka, którą zabito, nazywała się Kozbi i była córką Sura; ten był znowu głową jednego z pokoleń, czyli rodów madianickich.
Liczb 25 16 Wtedy rzekł Jahwe do Mojżesza:
Liczb 25 17 "Jak z wrogiem obchodź się z Madianitami i wyniszcz ich,
Liczb 25 18 gdyż oni wrogo odnosili się do was, oszukując was przez swoje knowania, posługując się Peorem, posługując się córką księcia madianickiego, ich siostrą Kozbi, która została zabita w dzień plagi, jaka spadła ze względu na Peor".
Liczb 25 19 Po tej pladze

Liczb 26  1 rzekł Jahwe do Mojżesza i Eleazara, syna kapłana Aarona:
Liczb 26  2 "Zliczcie całe zgromadzenie synów Izraela według rodów, od lat dwudziestu wzwyż, zdolnych do walki".
Liczb 26  3 Mojżesz więc i kapłan Eleazar na równinach Moabu, naprzeciw Jerycha nad Jordanem, tak zarządzili:
Liczb 26  4 "Od dwudziestu lat wzwyż, jak to Jahwe nakazał Mojżeszowi oraz Izraelitom przy wyjściu z Egiptu [spisze się lud]". Otóż Izraelici, którzy wyszli z ziemi egipskiej, byli następujący:
Liczb 26  5 Pierworodnym Izraela był Ruben; synami Rubena byli: Henoch, od którego pochodzi ród Henochitów; od Pallu pochodzi ród Palluitów.
Liczb 26  6 Od Chesrona pochodzi ród Chesronitów; od Karmiego ród Karmitów.
Liczb 26  7 To są rody Rubenitów. Liczba spisanych wynosiła czterdzieści trzy tysiące siedemset trzydziestu.
Liczb 26  8 Synowie Pallu: Eliab,
Liczb 26  9 a synowie Eliaba: Nemuel, Datan i Abiram. Datan i Abiram byli to właśnie ci, którzy jako przedstawiciele zgromadzenia powstali przeciw Mojżeszowi i Aaronowi ze zgrają Koracha podczas jej buntu przeciw Jahwe.
Liczb 26 10 Wtedy ziemia rozwarła swoją paszczę i pochłonęła ich i Koracha. podczas gdy zgraja ginęła strawiona przez ogień — dwustu pięćdziesięciu mężów. Tak stali się oni jakby znakiem ostrzegawczym.
Liczb 26 11 Synowie jednak Koracha nie zginęli.
Liczb 26 12 Synowie Symeona według rodów: od Nemuela pochodzi ród Nemuelitów; od Jamina ród Jaminitów; od Jakina ród Jakinitów.
Liczb 26 13 Od Zeracha pochodzi ród Zerachitów; od Saula ród Saulitów.
Liczb 26 14 To są rody Symeonitów; obejmują dwadzieścia dwa tysiące dwustu [spisanych].
Liczb 26 15 Gadyci według swych rodów: od Sefona pochodzi ród Sefonitów; od Chaggiego ród Chaggitów; od Szuniego ród Szunitów.
Liczb 26 16 Od Ozniego pochodzi ród Oznitów; od Eriego ród Eritów.
Liczb 26 17 Od Aroda pochodzi ród Arodytów; od Areliego ród Arelitów.
Liczb 26 18 To są rody Gadytów ze swoimi czterdziestoma tysiącami pięciuset spisanymi.
Liczb 26 19 Synami Judy byli Er i Onan. Er i Onan umarli w kraju Kanaan.
Liczb 26 20 A oto synowie Judy według swych rodów: od Szeli pochodzi ród Szelanitów; od Peresa ród Parsytów; od Zeracha ród Zerachitów.
Liczb 26 21 Synowie Peresa: od Chesrona pochodzi ród Chesronitów; od Chamula ród Chamulitów.
Liczb 26 22 To są rody Judy liczące siedemdziesiąt sześć tysięcy pięciuset spisanych.
Liczb 26 23 Synami Issachara byli według swoich rodów następujący: Tola, od którego pochodzi ród Tolaitów; od Puwy pochodzi ród Punitów;
Liczb 26 24 od Jaszuba pochodzi ród Jaszubitów; od Szimrona ród Szimronitów.
Liczb 26 25 To są rody Issachara liczące sześćdziesiąt cztery tysiące trzystu spisanych.
Liczb 26 26 Synami Zabulona według rodów są: Sered, od którego pochodzi ród Sardytów; od Elona ród Elonitów, a od Jachleela ród Jachleelitów.
Liczb 26 27 To są rody Zabulonitów liczące sześćdziesiąt tysięcy pięciuset spisanych.
Liczb 26 28 Synami Józefa byli według swoich rodów: Manasses i Efraim.
Liczb 26 29 Synami Manassesa byli: Makir, od którego pochodzi ród Makirytów; Makir był ojcem Gileada. Od Gileada pochodzi ród Gileadytów.
Liczb 26 30 Synami Gileada byli: Jezer, od którego pochodzi ród Jezerytów; od Cheleka pochodzi ród Chelekitów.
Liczb 26 31 Dalej Asriel, od którego pochodzi ród Asrielitów; i Sychem, od którego pochodzi ród Sychemitów.
Liczb 26 32 Wreszcie Szemida, od którego pochodzi ród Szemidaitów, i Chefer, od którego pochodzi ród Chefrytów.
Liczb 26 33 Selofchad, syn Chefera, nie miał synów, lecz tylko córki. Córkom Selofchada było na imię Machla, Noa, Chogla, Milka i Tirsa.
Liczb 26 34 To są rody Manassesa, a liczba ich według spisu wynosiła pięćdziesiąt dwa tysiące siedmiuset.
Liczb 26 35 To są synowie Efraima według swoich rodów: od Szutelacha pochodzi ród Szutlachitów; od Bekera ród Bakrytów, od Tachana ród Tachanitów.
Liczb 26 36 A ci są synowie Szutelacha: Eran, od którego pochodzi ród Eranitów.
Liczb 26 37 To są rody Efraimitów, razem trzydzieści dwa tysiące pięciuset spisanych. Są to potomkowie Józefa według swoich rodów.
Liczb 26 38 Synowie Beniamina według swych rodów: Bela, od którego pochodzi ród Belaitów; od Aszbela pochodzi ród Aszbelitów; od Achirama ród Achiramitów.
Liczb 26 39 Od Szefufama pochodzi ród Szufamitów; od Chufama ród Chufamitów.
Liczb 26 40 Synami Beli byli Ard i Naaman: [od Arda pochodzi] ród Ardytów, a od Naamana ród Naamitów.
Liczb 26 41 To są Beniaminici według swoich rodów. Liczba ich według spisu wynosi czterdzieści pięć tysięcy sześciuset.
Liczb 26 42 To są synowie Dana według swych rodów: od Szuchama pochodzi ród Szuchamitów; to są Danici według swych rodów.
Liczb 26 43 Wszystkie rody Szuchamitów obejmowały sześćdziesiąt cztery tysiące czterystu spisanych.
Liczb 26 44 Synami Asera według swych rodów byli następujący: od Jimny pochodzi ród Jimnaitów; od Jiszwiego ród Jiszwitów; od Berii ród Beriaitów.
Liczb 26 45 Od synów Berii pochodzą: od Chebera ród Chebrytów; od Malkiela ród Malkielitów.
Liczb 26 46 Córka Asera nazywała się Sarach.
Liczb 26 47 To są rody Aserytów, a liczba ich według spisu wynosiła pięćdziesiąt trzy tysiące czterystu.
Liczb 26 48 Synami Neftalego byli według rodów następujący: Jachseel, od którego pochodzi ród Jachseelitów; od Guni ród Gunitów,
Liczb 26 49 od Jesera pochodzi ród Jisrytów; od Szillema ród Szillemitów.
Liczb 26 50 To są rody Neftalego; liczba ich według spisu wynosi czterdzieści pięć tysięcy czterystu.
Liczb 26 51 Ogólna zaś liczba wszystkich Izraelitów wynosiła według spisu sześćset jeden tysięcy siedemset trzydziestu.
Liczb 26 52 Następnie tak mówił Jahwe do Mojżesza:
Liczb 26 53 "Pomiędzy nich ma być kraj rozdzielony według liczby głów jako dziedzictwo.
Liczb 26 54 Pokoleniu, które ma więcej ludzi, przypadnie większy dział, a temu, które ma mniej — mniejszy. Każde otrzyma przydział odpowiadający danym spisu.
Liczb 26 55 Kraj ma być dzielony losem, a dziedzictwo mają otrzymać według liczby imion w rodach.
Liczb 26 56 Losem ma być rozdzielone dziedzictwo pomiędzy [rody] liczne i mniejsze".
Liczb 26 57 A oto spis lewitów według ich pokoleń: od Gerszona pochodzi ród Gerszonitów; od Kehata ród Kehatytów; od Merariego ród Merarytów.
Liczb 26 58 A dalsze rody lewitów: Libnici, Chebronici, Machlici, Muszyci i Korachici. Kehat był ojcem Amrama.
Liczb 26 59 Żona Amrama nazywała się Jokebed, a była córką Lewiego, która mu się urodziła w Egipcie. Z niej urodzili się Amramowi Aaron i Mojżesz oraz ich siostra Miriam.
Liczb 26 60 Aaronowi urodzili się Nadab, Abihu, Eleazar oraz Itamar.
Liczb 26 61 Jednak Nadab i Abihu zginęli, gdy nieśli przed Jahwe inny ogień w ofierze.
Liczb 26 62 Było ich wszystkich mężczyzn od jednego miesiąca wzwyż dwadzieścia trzy tysiące. Nie byli jednak policzeni razem z innymi Izraelitami i nie otrzymali działu pośród synów Izraela.
Liczb 26 63 To byli ludzie, których spisał Mojżesz i kapłan Eleazar na równinach Moabu w pobliżu Jordanu, naprzeciw Jerycha.
Liczb 26 64 Pośród nich nie było nikogo z tych, których Mojżesz i Aaron spisali, gdy dokonywali spisu synów Izraela na pustyni Synaj.
Liczb 26 65 Rzekł im bowiem Jahwe, że umrą na pustyni i nie zostanie z nich żaden oprócz Kaleba, syna Jefunnego, i Jozuego, syna Nuna.

Liczb 27  1 Następnie przyszły córki Selofchada, syna Chefera, syna Gileada, syna Makira, syna Manassesa, syna Józefa. Nazywały się one: Machla, Noa, Chogla, Milka i Tirsa.
Liczb 27  2 Wystąpiły przed Mojżeszem, kapłanem Eleazarem, przed książętami i całym zgromadzeniem u wejścia do Namiotu Spotkania i rzekły:
Liczb 27  3 "Ojciec nasz umarł na pustyni, ale nie należał do zgrai tych, którzy się połączyli przeciw Jahwe, do zgrai Koracha. Umarł za swoje własne grzechy, a nie miał synów.
Liczb 27  4 Czemuż więc imię naszego ojca, który nie miał syna, ma zniknąć z jego rodu? Daj nam przeto posiadłość pośród braci naszego ojca".
Liczb 27  5 Mojżesz przedstawił ich sprawę Jahwe,
Liczb 27  6 a Jahwe rzekł do Mojżesza:
Liczb 27  7 "Córki Selofchada mają słuszność. Daj im bez wahania posiadłość dziedziczną pomiędzy braćmi ich ojca i przekaż im jego dziedzictwo.
Liczb 27  8 Izraelitom zaś wydaj następujące polecenie: Gdy umrze mąż nie zostawiając syna, wtedy jego dziedzictwo przeniesiecie na jego córkę.
Liczb 27  9 Jeśliby nie miał nawet córki, wtedy oddacie dziedzictwo jego braciom.
Liczb 27 10 Gdyby i braci nie miał, wtedy oddacie dziedzictwo braciom jego ojca.
Liczb 27 11 Jeżeli jego ojciec nie ma braci, wtedy jego dziedzictwo oddacie najbliższemu krewnemu w jego rodzie, i on je weźmie w posiadanie. Takie będzie prawo wśród Izraelitów, jak to Jahwe przekazał Mojżeszowi".
Liczb 27 12 Potem Jahwe rzekł do Mojżesza: "Wejdź na tę górę z łańcucha Abarim i popatrz na kraj, który daję synom Izraela.
Liczb 27 13 Gdy go zobaczysz, zostaniesz przyłączony do swoich przodków, podobnie jak twój brat Aaron,
Liczb 27 14 za to, żeście się sprzeciwili mojemu rozkazowi na pustyni Sin, gdy zgromadzenie się zbuntowało, a trzeba było objawić przed nim mą świętość przez [danie im] wody". To są wody Meriba obok Kadesz na pustyni Sin.
Liczb 27 15 Rzekł więc Mojżesz do Jahwe:
Liczb 27 16 "O, Jahwe, od którego zależy życie wszystkich istot na ziemi, wyznacz do kierowania tym zgromadzeniem męża,
Liczb 27 17 który by na jego czele wychodził i wracał, wyprowadzał ich i przyprowadzał, by zgromadzenie Jahwe nie było jak stado bez pasterza".
Liczb 27 18 Jahwe odpowiedział Mojżeszowi: "Weź Jozuego, syna Nuna, męża, w którym prawdziwie mieszka Duch, i włóż na niego swoje ręce.
Liczb 27 19 Następnie przywiedź go przed kapłana Eleazara i całe zgromadzenie, i ustanów go w ich obecności wodzem.
Liczb 27 20 Przenieś na niego część twojej godności, by zgromadzenie synów Izraela było mu posłuszne.
Liczb 27 21 Winien się jednak stawić przed kapłanem Eleazarem, a ten będzie za niego pytał Jahwe przez losy urim. Tylko na jego rozkaz winni wyruszać i na jego rozkaz wracać, zarówno on, jak i wszyscy Izraelici i całe zgromadzenie".
Liczb 27 22 Mojżesz wykonał wszystko, co mu nakazał Jahwe. Wezwał Jozuego i stawił go przed kapłanem Eleazarem i przed całym zgromadzeniem.
Liczb 27 23 Następnie włożył na niego ręce i ustanowił go wodzem — stosownie do woli Jahwe oznajmionej przez Mojżesza.

Liczb 28  1 Jahwe mówił tak do Mojżesza:
Liczb 28  2 "Oznajmij Izraelitom następujące rozporządzenie: Czuwajcie nad tym, by składać Mi w określonym czasie dary ofiarne, moje pokarmy jako ofiary spalane, na miłą woń dla Mnie.
Liczb 28  3 Oznajmij im: Ofiary spalane, które winniście składać dla Jahwe, są następujące: dwa roczne jagnięta bez skazy codziennie na nieustanną ofiarę całopalną.
Liczb 28  4 Jedno jagnię ma być złożone na całopalenie rano, a drugie wieczorem.
Liczb 28  5 Do tego jako ofiara z pokarmów dziesiąta część efy najczystszej mąki zaprawionej oliwą według miary jednej czwartej hinu oliwy wyciśniętej z oliwek.
Liczb 28  6 To jest ustawiczne całopalenie, które już na górze Synaj składano dla Jahwe jako miłą woń ofiary spalanej.
Liczb 28  7 Do tego jako ofiara z płynów <wino>, w ilości jednej czwartej hinu na każde jagnię. Sycera ma być wylana dla Jahwe w obrębie świątyni.
Liczb 28  8 Drugie jagnię winieneś ofiarować o zmierzchu. Złóż w ofierze z tymi samymi ofiarami z pokarmów, podobnie jak rano, należącą do nich ofiarę z płynów jako miłą woń ofiary spalanej dla Jahwe.
Liczb 28  9 W dzień szabatu winniście złożyć w ofierze dwa jagnięta roczne bez skazy z dwiema dziesiątymi efy najczystszej mąki zaprawionej oliwą, jako ofiarę z pokarmów, i należącą do tego ofiarę z płynów.
Liczb 28 10 To jest ofiara całopalna sobotnia na każdy szabat, oprócz całopalenia ustawicznego i ofiary z płynów.
Liczb 28 11 Każdego pierwszego dnia waszego miesiąca macie złożyć na całopalenie dla Jahwe: dwa młode cielce, barana i siedem jednorocznych jagniąt bez skazy.
Liczb 28 12 Do każdego cielca dodacie trzy dziesiąte [efy] najczystszej mąki zaprawionej oliwą jako ofiarę z pokarmów i do barana — dwie dziesiąte [efy] najczystszej mąki zaprawionej oliwą na ofiarę z pokarmów;
Liczb 28 13 dalej, do każdego jagnięcia jako ofiarę z pokarmów jedną dziesiątą [efy] najczystszej mąki zaprawionej oliwą; wszystko jako ofiarę całopalną, jako miłą woń dla Jahwe.
Liczb 28 14 Przynależną ofiarą z płynów będzie pół hinu wina na cielca, jedna trzecia na barana i jedna czwarta na jagnię. To jest ofiara podczas nowiu księżyca, którą co miesiąc przez wszystkie miesiące roku macie składać.
Liczb 28 15 Wreszcie, poza stałą ofiarą całopalną i należącą do niej ofiarą z płynów, winien być złożony w ofierze dla Jahwe kozioł jako ofiara przebłagalna.
Liczb 28 16 W czternastym dniu pierwszego miesiąca jest Pascha Jahwe.
Liczb 28 17 Piętnastego zaś dnia tegoż miesiąca jest święto, i odtąd przez siedem dni można jeść tylko niekwaszony chleb.
Liczb 28 18 W dniu pierwszym będzie zwołanie święte, i nie wolno wykonywać żadnej pracy.
Liczb 28 19 Jako ofiarę zapalną, jako całopalenie dla Jahwe, winniście wtedy złożyć dwa młode cielce, barana i siedem jednorocznych jagniąt, a wszystkie one mają być bez skazy.
Liczb 28 20 Należąca do tego ofiara z pokarmów ma się składać z najczystszej mąki zaprawionej oliwą: trzy dziesiąte [efy] na każdego cielca, dwie dziesiąte na jednego barana,
Liczb 28 21 a jedna dziesiąta na każde z siedmiu jagniąt.
Liczb 28 22 Wreszcie jeden kozioł na ofiarę przebłagalną, by dokonać za was przebłagania.
Liczb 28 23 Wszystko to ma być złożone oprócz porannego całopalenia, które jest ustawicznym całopaleniem.
Liczb 28 24 Takie ofiary macie składać codziennie przez siedem dni jako pokarm, jako ofiary spalane, jako miłą woń dla Jahwe. Winny być składane oprócz codziennej ofiary całopalenia i należącej do niej ofiary z płynów.
Liczb 28 25 Dzień siódmy będzie znowu dniem świętego zwołania, i wtedy żadnej pracy wykonywać nie będziecie.
Liczb 28 26 Także w dniu pierwocin, gdy składacie dla Jahwe ofiarę z nowego zboża w Święto Tygodni, ma być dla was zwołanie święte; wtedy nie będziecie wykonywać żadnej pracy.
Liczb 28 27 Złóżcie wtedy na ofiarę całopalną jako miłą woń dla Jahwe dwa młode cielce, barana i siedem jednorocznych jagniąt,
Liczb 28 28 do tego odpowiednią ofiarę z pokarmów: najczystszą mąkę zaprawioną oliwą — mianowicie trzy dziesiąte [efy] na jednego cielca,
Liczb 28 29 dwie dziesiąte na barana i po jednej dziesiątej na każde z siedmiu jagniąt.
Liczb 28 30 Wreszcie kozła jako ofiarę przebłagalną, by dokonać za was przebłagania.
Liczb 28 31 To wszystko macie złożyć w ofierze oprócz codziennego całopalenia i należącej do niego ofiary z pokarmów <będą dla was bez skazy> wraz z płynnymi ich ofiarami.

Liczb 29  1 W pierwszym dniu siódmego miesiąca będziecie mieć zwołanie święte; wtedy nie wolno wykonywać żadnej pracy. Będzie to dla was dzień trąbienia.
Liczb 29  2 Złożycie wtedy na ofiarę całopalną, jako miłą woń dla Jahwe, jednego młodego cielca, barana i siedem jagniąt jednorocznych bez skazy,
Liczb 29  3 do tego odpowiednią ofiarę z pokarmów: najczystszą mąkę zaprawioną oliwą, a mianowicie trzy dziesiąte [efy] na jednego cielca, dwie dziesiąte na barana i
Liczb 29  4 jedną dziesiątą na każde jagnię.
Liczb 29  5 Wreszcie kozła jako ofiarę przebłagalną, by dokonać za was przebłagania.
Liczb 29  6 A to ma być oprócz ofiary całopalnej na nowiu łącznie z ofiarą z pokarmów i oprócz stałej ofiary całopalnej z należącymi do niej ofiarami z pokarmów i płynów według przepisu, jako miła woń ofiar spalanych dla Jahwe.
Liczb 29  7 Również dziesiątego dnia tegoż siódmego miesiąca będziecie mieć zwołanie święte i post; nie wolno też wykonywać żadnej pracy.
Liczb 29  8 Na ofiarę całopalną macie złożyć jako miłą woń dla Jahwe młodego cielca, barana i siedem jednorocznych jagniąt; wszystkie one będą bez skazy.
Liczb 29  9 Następnie należącą do tego ofiarę z pokarmów: najczystszą mąkę zaprawioną oliwą, a mianowicie trzy dziesiąte [efy] na cielca, dwie dziesiąte na barana
Liczb 29 10 i po jednej dziesiątej na każde z siedmiu jagniąt.
Liczb 29 11 Wreszcie kozła jako ofiarę przebłagalną oprócz ofiary przebłagalnej z powodu Święta Pojednania i ustawicznej ofiary całopalnej oraz należących do nich: ofiary z pokarmów i ofiar płynnych.
Liczb 29 12 Piętnastego dnia siódmego miesiąca będziecie mieli zwołanie święte; nie wolno wtedy wykonywać żadnej pracy, lecz przez siedem dni macie obchodzić święto dla Jahwe.
Liczb 29 13 Na ofiarę całopalną, ofiarę spalaną, jako miłą woń dla Jahwe złożycie trzynaście młodych cielców, dwa barany i czternaście jednorocznych jagniąt bez skazy.
Liczb 29 14 Do tego odpowiednią ofiarę z pokarmów: najczystszą mąkę zaprawioną oliwą, a mianowicie: trzy dziesiąte [efy] na każdego z poszczególnych cielców; dwie dziesiąte na każdego z dwóch baranów;
Liczb 29 15 i po jednej dziesiątej na każde z czternastu jagniąt;
Liczb 29 16 ponadto kozła jako ofiarę przebłagalną oprócz zwykłych ofiar całopalnych, z należącymi do nich ofiarami z pokarmów i płynów.
Liczb 29 17 Drugiego dnia: dwanaście młodych cielców, dwa barany i czternaście jagniąt jednorocznych bez skazy,
Liczb 29 18 do tego należącą ofiarę z pokarmów i ofiary płynne [dołączone do ofiar] z wołów, baranów i jagniąt, stosownie do ich liczby — według przepisów.
Liczb 29 19 Wreszcie kozła jako ofiarę przebłagalną oprócz ustawicznej ofiary całopalnej i należących do nich: ofiary z pokarmów i ofiar płynnych.
Liczb 29 20 Trzeciego dnia: jedenaście młodych cielców, dwa barany i czternaście jednorocznych jagniąt bez skazy,
Liczb 29 21 do tego należącą ofiarę z pokarmów i ofiary płynne [dołączone do ofiar] z cielców, baranów i jagniąt, stosownie do ich liczby — według przepisów.
Liczb 29 22 Wreszcie kozła jako ofiarę przebłagalną oprócz ustawicznej ofiary całopalnej i należących do nich: ofiary z pokarmów i ofiar płynnych.
Liczb 29 23 Czwartego dnia: dziesięć młodych cielców, dwa barany i czternaście jednorocznych jagniąt bez skazy,
Liczb 29 24 do tego należącą ofiarę z pokarmów i ofiary płynne [dołączone do ofiar] z cielców, baranów i jagniąt, stosownie do ich liczby — według przepisów.
Liczb 29 25 Wreszcie kozła jako ofiarę przebłagalną oprócz ustawicznej ofiary całopalnej i należących do nich: ofiary z pokarmów i ofiar płynnych.
Liczb 29 26 Piątego dnia: dziewięć młodych cielców, dwa barany i czternaście jednorocznych jagniąt bez skazy,
Liczb 29 27 do tego należącą ofiarę z pokarmów i ofiary płynne [dołączone do ofiar] z cielców, baranów i jagniąt, stosownie do ich liczby — według przepisów.
Liczb 29 28 Wreszcie kozła jako ofiarę przebłagalną oprócz ustawicznej ofiary całopalnej i należących do nich: ofiary z pokarmów i ofiar płynnych.
Liczb 29 29 Szóstego dnia: osiem młodych cielców, dwa barany i czternaście jednorocznych jagniąt bez skazy,
Liczb 29 30 do tego należącą ofiarę z pokarmów i ofiary płynne [dołączone do ofiar] z cielców, baranów i jagniąt, stosownie do ich liczby — według przepisów.
Liczb 29 31 Wreszcie kozia jako ofiarę przebłagalną oprócz ustawicznej ofiary całopalnej i dołączonych do nich: ofiary z pokarmów i ofiar płynnych.
Liczb 29 32 Siódmego dnia: siedem młodych cielców, dwa barany i czternaście jednorocznych jagniąt bez skazy,
Liczb 29 33 do tego należącą ofiarę z pokarmów i ofiary płynne [dołączone do ofiar] z cielców, baranów i jagniąt, stosownie do ich liczby — według przepisów.
Liczb 29 34 Wreszcie kozła jako ofiarę przebłagalną oprócz ustawicznej ofiary całopalnej i należących do nich: ofiary z pokarmów i ofiar płynnych.
Liczb 29 35 Ósmego dnia będzie dla was zebranie świąteczne i nie możecie wykonywać żadnej pracy.
Liczb 29 36 Na ofiarę całopalną, ofiarę spalaną, jako miłą woń dla Jahwe złożycie: jednego cielca, jednego barana i siedem jednorocznych jagniąt bez skazy,
Liczb 29 37 do tego należącą ofiarę z pokarmów i ofiary płynne [dołączone do ofiar] z cielców, baranów i jagniąt, stosownie do ich liczby — według przepisów.
Liczb 29 38 Wreszcie kozła jako ofiarę przebłagalną oprócz ustawicznej ofiary całopalnej i należących do nich: ofiary z pokarmów i ofiary płynnej.
Liczb 29 39 To macie czynić dla Jahwe w czasie waszych świąt, niezależnie od tego, co ofiarujecie na mocy waszych ślubów, lub jako dobrowolne dary na ofiary całopalne, ofiary z pokarmów, płynów oraz ofiary pojednania".

Liczb 30  1 Mojżesz mówił do synów Izraela zgodnie z tym wszystkim, co mu Jahwe polecił.
Liczb 30  2 Mówił więc Mojżesz do wodzów pokoleń izraelskich te słowa: "Oto, co nakazuje Jahwe:
Liczb 30  3 Jeśli mężczyzna złoży ślub Jahwe albo zobowiąże się do czego przysięgą, nie może łamać swego słowa, ale winien wypełnić dokładnie to, co wyrzekł swymi ustami.
Liczb 30  4 Gdy kobieta złoży ślub wobec Jahwe lub podejmie jakie zobowiązanie, to w wypadku gdy jest jeszcze młoda i mieszka w domu swego ojca,
Liczb 30  5 a ojciec wie o jej ślubie czy zobowiązaniu, które uczyniła, i nie sprzeciwia się, wówczas ślub, jakikolwiek by był, i zobowiązanie będzie ważne.
Liczb 30  6 Jeżeli jednak ojciec sprzeciwi się, i to w dniu, w którym się dowiedział, wtedy stają się nieważne wszystkie śluby i zobowiązania, które uczyniła. Jahwe nie poczyta jej winy, ojciec bowiem okazał swój sprzeciw.
Liczb 30  7 Gdy jednak wyjdzie za mąż, a jest jeszcze związana ślubem czy nieopatrzną obietnicą swych warg, którą się związała,
Liczb 30  8 wtedy ślub i zobowiązanie będą ważne, o ile mąż powiadomiony o tym nie okaże sprzeciwu w dniu, kiedy się dowiedział.
Liczb 30  9 Jeżeli jednak mąż wtedy, gdy się dowie, okaże sprzeciw, wówczas unieważnia ślub ją wiążący i nieopatrzną obietnicę jej warg, którą się związała. Jahwe jednak nie poczyta jej winy.
Liczb 30 10 Ślub i wszelkie zobowiązania wdowy albo kobiety, która otrzymała list rozwodowy, pozostają ważne.
Liczb 30 11 Gdy jednak w domu swego męża złożyła ślub lub uczyniła jakie zobowiązanie,
Liczb 30 12 a mąż, dowiedziawszy się o tym. milczał i nie okazał sprzeciwu, wtedy ślub jej i podjęte zobowiązania będą ważne.
Liczb 30 13 Jeżeli jednak mąż, dowiedziawszy się o tym, od razu unieważnił je, wtedy śluby i zobowiązania wyrażone słowami stają się nieważne. Jest jednak bez winy przed Jahwe, jej śluby bowiem mąż unieważnił.
Liczb 30 14 Mąż może unieważnić lub potwierdzić wszelkie śluby i przysięgi żony.
Liczb 30 15 Jeśli jednak mąż milczy aż do następnego dnia, tym samym wyraża zgodę na śluby i zobowiązania, jakie uczyniła. Wyraził swą zgodę, ponieważ milczał w dniu, w którym się dowiedział.
Liczb 30 16 Gdyby unieważnił je po upływie dłuższego czasu od dowiedzenia się, wówczas na niego spadnie cały ciężar winy".
Liczb 30 17 Oto są prawa, które podał Jahwe Mojżeszowi, o stosunku pomiędzy mężem a żoną, pomiędzy ojcem a jego córką, która jeszcze jako młoda dziewczyna przebywa w domu swego ojca.

Liczb 31  1 Rzekł Jahwe do Mojżesza:
Liczb 31  2 "Pomścij Izraelitów na Madianitach. Potem zostaniesz przyłączony do twoich przodków".
Liczb 31  3 Rzekł więc Mojżesz do ludu: "Przygotujcie spośród siebie mężów na wyprawę wojenną przeciw Madianitom; mają na nich dokonać pomsty Jahwe.
Liczb 31  4 Poślijcie na wyprawę wojenną po tysiącu ludzi z każdego pokolenia izraelskiego".
Liczb 31  5 I zostało wybranych po tysiącu z każdego pokolenia, czyli dwanaście tysięcy zdolnych do walki.
Liczb 31  6 Mojżesz posłał po tysiącu ludzi z każdego pokolenia na wojnę. Razem z nimi [wysłał] Pinchasa, syna kapłana Eleazara, i przedmioty święte oraz trąby sygnałowe.
Liczb 31  7 Według rozkazu, jaki otrzymał Mojżesz od Jahwe, wyruszyli przeciw Madianitom i pozabijali wszystkich mężczyzn.
Liczb 31  8 Zabili również królów madianickich. Oprócz tych, którzy zginęli [w walce]: Ewi, Rekem, Sur, Chur i Reba — razem pięciu królów madianickich. Mieczem zabili również Balaama, syna Beora.
Liczb 31  9 Następnie uprowadzili w niewolę kobiety i dzieci madianickie oraz zagarnęli jako łup wszystko ich bydło, stada i cały majątek.
Liczb 31 10 Spalili wszystkie miasta, które tamci zamieszkiwali, i wszystkie obozowiska namiotów.
Liczb 31 11 Zabrawszy następnie całą zdobycz, cały łup złożony z ludzi i zwierząt,
Liczb 31 12 przyprowadzili jeńców, zdobycz i łup do Mojżesza, kapłana Eleazara i całej społeczności izraelskiej, do obozu, który się znajdował na równinach Moabu, położonych nad Jordanem naprzeciw Jerycha.
Liczb 31 13 Mojżesz, kapłan Eleazar i wszyscy książęta zgromadzenia wyszli z obozu naprzeciw nich.
Liczb 31 14 I rozgniewał się Mojżesz na dowódców wojska, na tysiączników i setników, którzy wracali z wyprawy wojennej.
Liczb 31 15 Rzekł do nich: "Jakże mogliście zostawić przy życiu wszystkie kobiety?
Liczb 31 16 One to za radą Balaama spowodowały, że Izraelici ze względu na Peora dopuścili się niewierności wobec Jahwe. Sprowadziło to na zgromadzenie plagę Jahwe.
Liczb 31 17 Zabijcie więc spośród dzieci wszystkich chłopców, a spośród kobiet te, które już obcowały z mężczyzną.
Liczb 31 18 Jedynie dziewczęta, które jeszcze nie obcowały z mężczyzną, zostawicie dla siebie przy życiu.
Liczb 31 19 Musicie jednak pozostać przez siedem dni poza obozem. Każdy z was, który kogoś zabił, każdy, który się dotknął zabitego, musi się oczyścić dnia trzeciego i siódmego, zarówno on, jak i jego jeńcy.
Liczb 31 20 Również odzienie, wszystkie przedmioty ze skóry, co jest sporządzone z sierści koziej i wszystkie przedmioty z drzewa muszą być oczyszczone".
Liczb 31 21 Kapłan Eleazar powiedział jeszcze do wojowników, którzy z nim razem odbyli wyprawę: "Taki jest nakaz prawa, który wydał Jahwe Mojżeszowi:
Liczb 31 22 złoto, srebro, miedź, żelazo, cynę, ołów
Liczb 31 23 i w ogóle wszystko, czego ogień nie zniszczy, przeprowadzicie przez ogień i będzie czyste; trzeba jeszcze tylko zastosować wodę oczyszczenia. Czego zaś nie można kłaść do ognia, przeprowadzicie przez wodę.
Liczb 31 24 Siódmego dnia wypierzecie swoje odzienie; wtedy staniecie się czyści i będziecie mogli znowu wejść do obozu".
Liczb 31 25 Potem tak mówił Jahwe do Mojżesza:
Liczb 31 26 "Policz wraz z kapłanem Eleazarem i głowami rodów całego zgromadzenia to, co z ludzi i bydła zostało przyprowadzone jako zdobycz.
Liczb 31 27 Podziel zdobycz na połowę pomiędzy tych, którzy brali udział w wyprawie, i pomiędzy resztę zgromadzenia.
Liczb 31 28 Winieneś jednak od wojowników, którzy wyruszyli na wyprawę, wziąć jako dar dla Jahwe jedną sztukę na pięćset — zarówno z ludzi, jak też z wołów, osłów i owiec.
Liczb 31 29 Z połowy należącej do nich weźmiesz, a dasz kapłanowi Eleazarowi jako ofiarę dla Jahwe.
Liczb 31 30 Z połowy [należnej reszcie] Izraelitów weźmiesz pięćdziesiątą część, tak ludzi, jak też wołów, osłów i owiec, słowem ze wszystkiego bydła, i dasz to lewitom, którzy pełnią służbę w przybytku Jahwe".
Liczb 31 31 Mojżesz i kapłan Eleazar wykonali wszystko, co im nakazał Jahwe.
Liczb 31 32 Zdobycz, którą wojownicy wzięli jako łup, składała się z sześciuset siedemdziesięciu pięciu tysięcy owiec,
Liczb 31 33 siedemdziesięciu dwóch tysięcy wołów,
Liczb 31 34 sześćdziesięciu i jednego tysiąca osłów,
Liczb 31 35 a osób, czyli dziewcząt, które jeszcze nie obcowały z mężczyzną, było razem trzydzieści dwa tysiące.
Liczb 31 36 Połowa przypadająca w udziale tym, którzy brali udział w wyprawie wojennej, wynosiła: trzysta trzydzieści siedem tysięcy pięćset owiec.
Liczb 31 37 Z tego oddali dla Jahwe sześćset siedemdziesiąt pięć sztuk;
Liczb 31 38 trzydzieści sześć tysięcy wołów — z czego oddali dla Jahwe siedemdziesiąt dwie sztuki;
Liczb 31 39 trzydzieści tysięcy pięćset osłów, z czego oddali dla Jahwe sześćdziesiąt jeden sztuk.
Liczb 31 40 Wreszcie szesnaście tysięcy osób, z czego oddali dla Jahwe trzydzieści dwie osoby.
Liczb 31 41 I oddał Mojżesz kapłanowi Eleazarowi dary przeznaczone na ofiarę dla Jahwe, stosownie do rozkazu, jaki dał Jahwe Mojżeszowi,
Liczb 31 42 z połowy należnej reszcie Izraela, którą Mojżesz oddzielił od części przypadającej wojownikom.
Liczb 31 43 A w połowie należnej reszcie Izraela było trzysta trzydzieści siedem tysięcy pięćset owiec,
Liczb 31 44 trzydzieści sześć tysięcy wołów,
Liczb 31 45 trzydzieści tysięcy pięćset osłów
Liczb 31 46 i szesnaście tysięcy osób.
Liczb 31 47 Z tej części należnej Izraelitom wziął Mojżesz jedną pięćdziesiątą tak z ludzi, jak i z bydła, i dał lewitom, którzy strzegą przybytku Jahwe — stosownie do nakazu, jaki odebrał Mojżesz od Jahwe.
Liczb 31 48 Wtedy przystąpili do Mojżesza dowódcy oddziałów wojska, tysiącznicy i setnicy,
Liczb 31 49 i rzekli do Mojżesza: "Słudzy twoi dokonali przeglądu wszystkich poddanych sobie wojowników i okazało się, że żaden z nich nie zginął.
Liczb 31 50 Dlatego przynieśliśmy w ofierze dla Jahwe wszystkie znalezione przedmioty ze złota: nagolennice, naramienniki, pierścienie, kolczyki i naszyjniki, aby dokonano nad nami wobec Jahwe obrzędu przebłagania".
Liczb 31 51 Wzięli więc Mojżesz i kapłan Eleazar złoto i wszystkie kosztowne przedmioty.
Liczb 31 52 Złota zaś oddanego przez tysiączników i setników na ofiarę dla Jahwe było szesnaście tysięcy siedemset pięćdziesiąt syklów.
Liczb 31 53 Każdy ze zwykłych wojowników posiadał jeszcze swój własny łup.
Liczb 31 54 Mojżesz więc i kapłan Eleazar wzięli złoto od tysiączników i setników i zanieśli do Namiotu Spotkania jako pamiątkowy dar Izraelitów dla Jahwe.

Liczb 32  1 Rubenici i Gadyci posiadali liczne i bardzo duże stada. Gdy ujrzeli krainę Jezer i Gilead, uznali, że ta okolica nadaje się bardzo do hodowli bydła.
Liczb 32  2 Podeszli więc i tak mówili do Mojżesza, kapłana Eleazara i książąt zgromadzenia:
Liczb 32  3 "Atarot, Dibon, Jazer i Nimra, Cheszbon, Eleale, Sibma, Nebo i Beon,
Liczb 32  4 kraj, który Jahwe poddał zgromadzeniu izraelskiemu, nadaje się szczególnie do hodowli bydła, a twoi słudzy posiadają [wiele] bydła".
Liczb 32  5 Potem mówili dalej: "Jeśli jesteś nam życzliwy, oddaj tę krainę w posiadanie sługom swoim. Nie prowadź nas przez Jordan!"
Liczb 32  6 Mojżesz odpowiedział Gadytom i Rubenitom: "Jakże to? Wasi bracia ruszą do walki, a wy chcecie tu spokojnie pozostać?
Liczb 32  7 Czemu odbieracie synom Izraela odwagę wejścia do kraju, który im dał Jahwe?
Liczb 32  8 Tak postępowali już przodkowie wasi, gdy ich z Kadesz-Barnea wysłałem celem zbadania kraju.
Liczb 32  9 Dotarli aż do doliny Eszkol i zbadali kraj, potem jednak odebrali Izraelowi odwagę do tego stopnia, że już nie chciał iść do kraju, który mu Jahwe przyobiecał.
Liczb 32 10 Tego dnia zapłonął Jahwe gniewem i przysiągł:
Liczb 32 11 Mężowie, którzy wyszli z Egiptu w wieku od dwudziestu lat wzwyż, nie zobaczą kraju, który poprzysiągłem dać Abrahamowi, Izaakowi i Jakubowi; nie okazali mi bowiem pełnego posłuszeństwa;
Liczb 32 12 oprócz Kaleba, syna Jefunnego Kenizyty, i Jozuego, syna Nuna, którzy okazali dla Jahwe pełne posłuszeństwo.
Liczb 32 13 Wtedy rozgniewał się Jahwe na Izraela i sprawił, że błąkał się po pustyni przez czterdzieści lat, póki nie wymarło pokolenie, które uczyniło to, co jest złe w oczach Jahwe.
Liczb 32 14 A teraz stanęliście zamiast przodków waszych jako grzeszne potomstwo, by spotęgować gniew Jahwe przeciw Izraelowi.
Liczb 32 15 Gdy Mu się znowu sprzeciwicie, pozostawi was dalej na pustyni, i wy będziecie winni zguby całego ludu".
Liczb 32 16 Oni zaś zbliżyli się do niego i rzekli: "Tu zbudujemy zagrody dla naszych stad osiedla dla naszych rodzin.
Liczb 32 17 My jednak sami chcemy ciągnąć spiesznie na czele Izraelitów, póki ich nie wprowadzimy na miejsce zamieszkania. Tymczasem rodziny nasze pozostaną zabezpieczone w umocnionych miastach ze względu na mieszkańców kraju.
Liczb 32 18 Nie powrócimy jednak do swoich rodzin tak długo, póki każdy z Izraelitów nie otrzyma swego dziedzictwa.
Liczb 32 19 A my nie weźmiemy żadnego dziedzictwa z tamtej strony Jordanu i dalej, gdyż nasze posiadłości znajdują się tu, na wschód od Jordanu".
Liczb 32 20 Mojżesz odpowiedział im: "Gdy postąpicie tak, jak powiedzieliście, gdy będziecie wobec Jahwe gotowi do walki
Liczb 32 21 i gdy wszyscy spośród was zdolni do walki przejdą Jordan w obecności Jahwe, aż On wypędzi przed sobą wszystkich nieprzyjaciół swoich,
Liczb 32 22 i gdy wówczas dopiero powrócicie, kiedy cały kraj będzie poddany Jahwe — wypełnicie swój obowiązek względem Jahwe i Izraela, a kraj ten będzie waszą własnością wobec Jahwe.
Liczb 32 23 Gdybyście jednak nie wykonali tego, zgrzeszycie wobec Jahwe i wiedzcie, że grzech wasz dosięgnie was.
Liczb 32 24 Budujcie więc miasta dla rodzin waszych i zagrody dla trzód, ale spełnijcie również to, coście przyrzekli swymi ustami".
Liczb 32 25 Gadyci i Rubenici oświadczyli Mojżeszowi: "Słudzy twoi spełnią to, co nasz pan nakazał:
Liczb 32 26 Nasze dzieci, żony, nasze trzody i całe bydło pozostaną tu w miastach Gileadu.
Liczb 32 27 Słudzy twoi jednak, wszyscy zdolni do walki, pociągną w obecności Jahwe na wojnę, jakeś to ty, nasz panie, powiedział".
Liczb 32 28 Wydał więc Mojżesz rozporządzenie kapłanowi Eleazarowi, Jozuemu, synowi Nuna, i głowom rodów pokoleń izraelskich.
Liczb 32 29 Rzekł do nich Mojżesz: "Gdy wszyscy Gadyci i Rubenici zdolni do walki ruszą z wami w obecności Jahwe przez Jordan na wojnę, i ziemia zostanie przez was podbita, dajcie im w posiadanie krainę Gilead.
Liczb 32 30 Jeśliby jednak wojownicy nie ruszyli z wami, otrzymają posiadłość pomiędzy wami w ziemi Kanaan".
Liczb 32 31 Gadyci i Rubenici odrzekli na to: "Uczynimy tak, jak przykazał Jahwe sługom twoim.
Liczb 32 32 My, wojownicy, ruszymy w obecności Jahwe do ziemi Kanaan, a posiadłości nasze zostaną wtedy z tej strony Jordanu".
Liczb 32 33 Dał więc Mojżesz Gadytom, Rubenitom i połowie pokolenia Manassesa, syna Józefa, królestwo Sichona, króla Amorytów, oraz królestwo Oga, króla Baszanu, ziemię i miasta z ich okręgami, jak również miasta okoliczne kraju.
Liczb 32 34 Odbudowali więc Gadyci Dibon, Atarot i Aroer,
Liczb 32 35 następnie Atrot-Szofan, Jazer i Jogboha,
Liczb 32 36 Bet-Nimra i Bet-Haran, miasta obronne, a także zagrody dla trzód.
Liczb 32 37 Rubenici odbudowali Cheszbon, Eleale i Kiriataim,
Liczb 32 38 następnie Nebo, Baal-Meon <ze zmianą nazwy> oraz Sibma, i nadali nazwy miastom, które odbudowali.
Liczb 32 39 Synowie Makira, syna Manassesa, ruszyli do Gileadu, zdobyli go i wypędzili Amorytów, którzy tam mieszkali.
Liczb 32 40 Oddał więc Mojżesz Gilead Makirowi, synowi Manassesa, on zaś osiedlił się tam.
Liczb 32 41 Również Jair, syn Manassesa, wyruszył i zajął wsie [Amorytów], i nazwał je Osiedlami Jaira.
Liczb 32 42 W końcu wyruszył Nobach. Zdobył Kenat z przynależnymi miastami i nazwał je swoim własnym imieniem — Nobach.

Liczb 33  1 Oto miejsca postoju Izraelitów, którzy według swoich oddziałów wojskowych wyszli z Egiptu pod wodzą Mojżesza i Aarona.
Liczb 33  2 Mojżesz zapisywał na rozkaz Jahwe miejsce, skąd rozpoczynał się dalszy ciąg pochodu. Takie to są owe miejsca postojów, z których ruszali dalej:
Liczb 33  3 W pierwszym miesiącu wyruszyli z Ramses. Był to piętnasty dzień pierwszego miesiąca, nazajutrz po Święcie Paschy, gdy Izraelici wyszli z podniesioną ręką na oczach wszystkich Egipcjan.
Liczb 33  4 A Egipcjanie w tym czasie grzebali wszystkich swoich pierworodnych, zabitych przez Jahwe. Jahwe dokonał sądu również nad ich bogami.
Liczb 33  5 Ruszyli więc Izraelici z Ramses i rozbili obóz w Sukkot.
Liczb 33  6 Z Sukkot ruszyli dalej i rozbili obóz w Etam, które jest położone na skraju pustyni.
Liczb 33  7 Następnie ruszyli z Etam i skierowali się do Pi-Hachirot położonego obok Baal-Sefon i rozbili obóz przed Migdol.
Liczb 33  8 Wyruszyli spod Pi-Hachirot, przeszli przez środek morza ku pustyni i po trzech dniach drogi przez pustynię rozbili obóz w Mara.
Liczb 33  9 Wyruszyli z Mara, przybyli do Elim. W Elim, gdzie było dwanaście źródeł wody i siedemdziesiąt palm, rozbili obóz.
Liczb 33 10 Wyruszywszy z Elim, rozbili obóz nad Morzem Czerwonym.
Liczb 33 11 Od Morza Czerwonego wyruszyli i rozbili obóz na pustyni Sin.
Liczb 33 12 Wyruszyli następnie z pustyni Sin i rozbili obóz w Dofka.
Liczb 33 13 Wyruszyli z Dofka i rozbili obóz w Alusz.
Liczb 33 14 Wyruszyli potem z Alusz i rozbili obóz w Refidim. Tam zabrakło ludowi wody do picia.
Liczb 33 15 Wyruszyli z Refidim i rozbili obóz na pustyni Synaj.
Liczb 33 16 Wyruszyli z pustyni Synaj i rozbili obóz w Kibrot-Hattaawa.
Liczb 33 17 Wyruszyli z Kibrot-Hattaawa i rozbili obóz w Chaserot.
Liczb 33 18 Wyruszyli z Chaserot i rozbili obóz w Ritma.
Liczb 33 19 Wyruszyli z Ritma i rozbili obóz w Rimmon-Peres.
Liczb 33 20 Wyruszyli z Rimmon-Peres i rozbili obóz w Libnie.
Liczb 33 21 Wyruszyli z Libny i rozbili obóz w Rissa.
Liczb 33 22 Wyruszyli z Rissa i rozbili obóz w Kehelata.
Liczb 33 23 Wyruszyli z Kehelata i rozbili obóz na górze Szafer.
Liczb 33 24 Wyruszyli następnie od góry Szafer i rozbili obóz w Charada.
Liczb 33 25 Wyruszyli z Charada i rozbili obóz w Makelot.
Liczb 33 26 Wyruszyli z Makelot i rozbili obóz w Tachat.
Liczb 33 27 Wyruszyli z Tachat i rozbili obóz w Terach.
Liczb 33 28 Wyruszyli z Terach i rozbili obóz w Mitka.
Liczb 33 29 Wyruszyli z Mitka i rozbili obóz w Chaszmona.
Liczb 33 30 Wyruszyli z Chaszmona i rozbili obóz w Moserot.
Liczb 33 31 Wyruszyli z Moserot i rozbili obóz w Bene-Jaakan.
Liczb 33 32 Wyruszyli z Bene-Jaakan i rozbili obóz w Chor-Haggidgad.
Liczb 33 33 Wyruszyli z Chor-Haggidgad i rozbili obóz w Jotbata.
Liczb 33 34 Wyruszyli z Jotbata i rozbili obóz w Abrona.
Liczb 33 35 Wyruszyli z Abrona i rozbili obóz w Esjon-Geber.
Liczb 33 36 Wyruszyli z Esjon-Geber i rozbili obóz na pustyni Sin, czyli w Kadesz.
Liczb 33 37 Wyruszyli z Kadesz i rozbili obóz na górze Hor, na granicy ziemi Edomu.
Liczb 33 38 Stosownie do rozkazu Jahwe wstąpił kapłan Aaron na górę Hor i umarł tam w czterdziestym roku po wyjściu Izraelitów z ziemi egipskiej, pierwszego dnia piątego miesiąca.
Liczb 33 39 Aaron liczył wówczas, gdy umarł na górze Hor, sto dwadzieścia trzy lata.
Liczb 33 40 Król Aradu, położonego na południe od ziemi Kanaan, Kananejczyk, dowiedział się, że Izraelici nadciągają.
Liczb 33 41 Wyruszyli oni z góry Hor i rozbili obóz w Salmona.
Liczb 33 42 Wyruszyli z Salmona i rozbili obóz w Punon.
Liczb 33 43 Wyruszyli z Punon i rozbili obóz w Obot.
Liczb 33 44 Wyruszyli następnie z Obot i rozbili obóz w Ijje-Haabarim, na granicy Moabu.
Liczb 33 45 Wyruszyli z Ijjim i rozbili obóz w Dibon-Gad.
Liczb 33 46 Wyruszyli z Dibon-Gad i rozbili obóz w Almon-Diblataim.
Liczb 33 47 Wyruszyli z Almon-Diblataim i rozbili obóz na górach Abarim, naprzeciw Nebo.
Liczb 33 48 Wyruszyli z gór Abarim i rozbili obóz na równinach Moabu nad Jordanem, naprzeciw Jerycha.
Liczb 33 49 Obozowali na równinach Moabu nad Jordanem między Bet-Hajeszimot i Abel-Szittim.
Liczb 33 50 Tak mówił Jahwe do Mojżesza na równinach Moabu, naprzeciw Jerycha:
Liczb 33 51 "To powiedz synom Izraela: Gdy przejdziecie przez Jordan do ziemi Kanaan,
Liczb 33 52 macie wypędzić wszystkich mieszkańców kraju przed sobą. Zniszczycie wszystkie wyobrażenia bogów, podobnie wszystkie posągi ulane z metalu, a wszystkie wyżyny spustoszycie.
Liczb 33 53 Weźmiecie następnie kraj w posiadanie i będziecie w nim mieszkali, albowiem ja dałem wam tę ziemię w posiadanie.
Liczb 33 54 Podzielicie losem ziemię jako dziedzictwo dla poszczególnych pokoleń. Temu, które ma więcej ludzi, dacie większe dziedzictwo, a temu, które ma mniej — mniejsze. Co komu losem przypadnie, to będzie do niego należało. Macie im według pokoleń przydzielić posiadłość.
Liczb 33 55 Jeśli jednak mieszkańców kraju nie wypędzicie przed sobą, będą ci, którzy pozostaną, jakby cierniami dla waszych oczu i kolcami dla waszych boków; oni to będą was uciskać w kraju, gdzie zamieszkacie.
Liczb 33 56 Wtedy uczynię wam to, co im zamierzałem uczynić".

Liczb 34  1 Mówił dalej Jahwe do Mojżesza:
Liczb 34  2 "Daj Izraelitom następujący rozkaz: Gdy przyjdziecie do ziemi Kanaan, wtedy obszarem, który wam przypadnie jako dziedzictwo, będzie ziemia Kanaan w swoich granicach.
Liczb 34  3 Południowa jej strona ciągnąć się będzie dla was od pustyni Sin aż do Edomu. Wasza południowa granica wyjdzie na wschodzie z krańca Morza Słonego.
Liczb 34  4 Następnie skieruje się ku południowi ku Wzgórzu Skorpionów, przebiegnie przez Sin na południe od Kadesz-Barnea. Stąd pójdzie do Chasar-Addar i ciągnąć się będzie do Asmon.
Liczb 34  5 Od Asmon pobiegnie w kierunku Potoku Egipskiego i zakończy się przy morzu.
Liczb 34  6 Waszą granicą zachodnią będzie Wielkie Morze; to jest dla was granica zachodnia.
Liczb 34  7 Wasza granica północna pobiegnie następująco: przeprowadzicie linię od Wielkiego Morza aż do góry Hor.
Liczb 34  8 Od góry Hor prowadźcie linię do Wejścia do Chamat. Granica będzie sięgać do Sedad.
Liczb 34  9 Następnie pobiegnie dalej do Zifron i zakończy się w Chasar-Enan. To będzie wasza północna granica.
Liczb 34 10 Jako wschodnią granicę poprowadzicie linię od Chasar-Enan do Szefam.
Liczb 34 11 Od Szefam pójdzie granica w kierunku Haribla na wschód od Ain. Potem pójdzie dalej przez góry na wschód od jeziora Kinneret.
Liczb 34 12 Następnie będzie biegła wzdłuż Jordanu i zakończy się przy Morzu Słonym. To będzie wasz kraj ze swymi granicami wokoło.
Liczb 34 13 Wtedy Mojżesz dał taki nakaz synom Izraela: "To jest kraj, który macie podzielić losem, a który Jahwe nakazał dać dziewięciu i pół pokoleniom.
Liczb 34 14 Pokolenie bowiem Rubenitów otrzymało już posiadłość dla swoich rodzin, podobnie pokolenie Gadytów i połowa pokolenia Manassesa. Oni otrzymali już swoje dziedzictwo.
Liczb 34 15 Te dwa i pół pokolenia otrzymały swoje dziedzictwo z tamtej strony Jordanu naprzeciw Jerycha na wschodzie".
Liczb 34 16 Tak mówił dalej Jahwe do Mojżesza:
Liczb 34 17 "Oto imiona ludzi, którzy wam podzielą ziemię: kapłan Eleazar i Jozue, syn Nuna.
Liczb 34 18 Weźmiecie dalej z każdego pokolenia jednego księcia celem dokonania podziału.
Liczb 34 19 A oto imiona tych ludzi: Dla pokolenia Judy — Kaleb, syn Jefunnego.
Liczb 34 20 Dla pokolenia Symeona — Samuel, syn Ammihuda.
Liczb 34 21 Dla pokolenia Beniamina — Elidad, syn Kislona.
Liczb 34 22 Dla pokolenia Dana — książę Bukki, syn Jogliego.
Liczb 34 23 Dla potomków Józefa: dla pokolenia Manassesa — książę Channiel, syn Efoda;
Liczb 34 24 dla pokolenia Efraima — książę Kemuel, syn Sziftana.
Liczb 34 25 Dla pokolenia Zabulona — książę Elisafan, syn Parnaka.
Liczb 34 26 Dla pokolenia Issachara — książę Paltiel, syn Azzana.
Liczb 34 27 Dla pokolenia Asera — książę Achiud, syn Szelomiego.
Liczb 34 28 Dla pokolenia Neftalego — książę Pedahel, syn Ammihuda".
Liczb 34 29 Oto są ci, których Jahwe wyznaczył, by podzielili ziemię Kanaan jako dziedzictwo pomiędzy synów Izraela.

Liczb 35  1 Mówił Jahwe do Mojżesza na równinach Moabu w pobliżu Jordanu, naprzeciw Jerycha, takie słowa:
Liczb 35  2 "Rozkaż Izraelitom, niech oddadzą lewitom w dziedziczne posiadanie miasta, w których by mieszkali, i pastwiska dokoła miast.
Liczb 35  3 Miasta będą im służyć za mieszkanie, a przynależne do nich pastwiska będą dla ich bydła, trzód i wszelkich zwierząt.
Liczb 35  4 Pastwiska miasta, które oddacie do użytku lewitom, mają się rozciągać na tysiąc łokci wokół jego murów.
Liczb 35  5 Odmierzcie poza miastem dwa tysiące łokci od strony wschodniej, dwa tysiące łokci od strony południowej, dwa tysiące łokci od strony zachodniej i dwa tysiące łokci od strony północnej, by samo miasto leżało w środku; to będą pastwiska owych miast.
Liczb 35  6 Miasta, które oddacie lewitom, będą: sześć miast ucieczki, by zabójca do nich mógł się schronić, a prócz tego oddacie im jeszcze czterdzieści dwa miasta.
Liczb 35  7 Liczba zatem miast, które wraz z pastwiskami należeć mają do lewitów, wynosić będzie czterdzieści osiem.
Liczb 35  8 Przy wyborze miast, które oddacie z dziedzictwa izraelskiego, weźmiecie z pokolenia większego większą ich liczbę, a z mniejszego mniejszą. Każde winno odstąpić stosownie do otrzymanego dziedzictwa odpowiednią liczbę miast lewitom".
Liczb 35  9 Tak mówił dalej Jahwe do Mojżesza:
Liczb 35 10 "Powiedz Izraelitom, co następuje: Gdy wejdziecie przez Jordan do ziemi Kanaan,
Liczb 35 11 wybierzecie sobie miasta, które służyć wam będą za miasta ucieczki; tam będzie mógł się schronić zabójca, który zabił drugiego nieumyślnie.
Liczb 35 12 Miasta te będą dla was schronieniem przed mścicielem krwi, by zabójca nie poniósł śmierci, zanim nie stanie przed sądem zgromadzenia.
Liczb 35 13 Co do miast, które macie ustanowić, to powinniście mieć sześć miast ucieczki.
Liczb 35 14 Trzy miasta za Jordanem i trzy w ziemi Kanaan będą służyć za miasta ucieczki.
Liczb 35 15 Owe sześć miast winny służyć za schronienie zarówno dla Izraelitów, jak i obcych, oraz tych, którzy osiedlili się pośród was; tam może uciekać każdy, kto zabił drugiego nieumyślnie.
Liczb 35 16 Jeżeli kogoś jednak tak pobił przedmiotem żelaznym, iż tamten umarł, jest zabójcą, a jako taki musi zostać zabity.
Liczb 35 17 Gdy kogoś uderzył kamieniem, którym można zabić, i ten [uderzony] umarł, jest zabójcą i jako taki musi zostać zabity.
Liczb 35 18 Gdyby kogoś jakimś przedmiotem drewnianym tak pobił, iż ów [człowiek] umarł, a można było tym narzędziem śmierć zadać, jest zabójcą i jako taki musi umrzeć.
Liczb 35 19 Zabójcę winien zabić mściciel krwi; gdziekolwiek go spotka, może go zabić.
Liczb 35 20 Gdyby ktoś drugiemu zadał cios z nienawiści albo rzucił się na niego w zbrodniczym zamiarze, tak iż tamten umarł,
Liczb 35 21 albo gdyby go w złości uderzył pięścią, tak iż umarł, wtedy ten, który uderzył, musi być zabity; jest bowiem zabójcą i mściciel krwi może go zabić, kiedy go spotka.
Liczb 35 22 Gdy mu jednak zadał cios nie z nienawiści albo gdy rzucił na niego jakimkolwiek przedmiotem, ale nie w zamiarze zabicia,
Liczb 35 23 lub też nie widząc spuścił na niego kamień, który może zabić, i on rzeczywiście umarł, chociaż nie był mu nieprzyjazny i nie chciał mu nic złego uczynić,
Liczb 35 24 wtedy według powyższych zasad zgromadzenie rozstrzygnie pomiędzy zabójcą a mścicielem krwi.
Liczb 35 25 Zgromadzenie zabezpieczy go przed zemstą mściciela krwi i przyjmie go z powrotem do miasta ucieczki, gdzie się schronił, i będzie tam przebywał aż do śmierci arcykapłana, który jest namaszczony olejem świętym.
Liczb 35 26 Gdy jednak zabójca opuści obręb swego miasta ucieczki, do którego się schronił,
Liczb 35 27 i gdy go mściciel krwi spotka poza obrębem miasta ucieczki, wtedy mściciel krwi nie zaciąga winy, gdy zgładzi zabójcę.
Liczb 35 28 Do śmierci bowiem arcykapłana winien zabójca przebywać w swoim mieście ucieczki. Natomiast po śmierci arcykapłana może wrócić do swojej dziedzicznej posiadłości.
Liczb 35 29 Te nakazy powinny być dla was prawem po wszystkie pokolenia i na wszystkich miejscach waszego pobytu.
Liczb 35 30 Jeżeli ktoś popełni zabójstwo, skazuje się go na śmierć na podstawie zeznań świadków; jednak zeznanie jednego świadka nie wystarczy do wydania wyroku śmierci.
Liczb 35 31 Nie możecie przyjmować żadnego okupu za życie zabójcy, który winien jest śmierci. Musi zostać zabity.
Liczb 35 32 Nie możecie również od tego, który się schronił do miasta ucieczki, przyjmować żadnego okupu w tym celu, by mógł wrócić przed śmiercią arcykapłana i mieszkać w [swojej] ojcowiźnie.
Liczb 35 33 Nie będziecie bezcześcili kraju, w którym mieszkacie. Krew bezcześci ziemię i nie ma innego zadośćuczynienia za krew przelaną, jak tylko krew tego, który ją przelał.
Liczb 35 34 Nie plamcie przeto ziemi, w której mieszkacie, pośrodku której jest również moje mieszkanie. Ja bowiem, Jahwe, mieszkam pośrodku synów Izraela".

Liczb 36  1 Stawili się naczelnicy rodzin pokoleń synów Gileada, syna Makira, który był synem Manassesa z pokoleń potomków Józefa, i przedłożyli Mojżeszowi oraz książętom, naczelnikom pokoleń,
Liczb 36  2 następującą sprawę: "Jahwe nakazał tobie, panu naszemu, dać Izraelitom losem kraj w dziedzictwo. Otrzymał również pan nasz od Jahwe polecenie, żeby dać dziedzictwo naszego brata Selofchada jego córkom.
Liczb 36  3 Gdy one poślubią męża z innego pokolenia izraelskiego, ich część będzie odłączona od działu naszych przodków, a dodana zostanie do działu pokolenia, z którego mężów poślubią, więc nasza część otrzymana losem zmaleje.
Liczb 36  4 Gdy nastanie dla Izraela rok jubileuszowy, wtedy ich dziedzictwo będzie na zawsze już należało do pokolenia, do którego weszły [przez małżeństwo], a posiadłość pokolenia naszych przodków pomniejszy się właśnie o ich dziedzictwo".
Liczb 36  5 Wtedy Mojżesz dał Izraelitom na rozkaz Jahwe następujące rozporządzenie: "Słuszne jest zapatrywanie pokolenia potomków Józefa.
Liczb 36  6 Oto, co Jahwe rozporządził w sprawie córek Selofchada: Mogą wyjść za mąż, jeśli zechcą, ale mogą poślubić jedynie męża z rodu swego pokolenia,
Liczb 36  7 aby izraelskie dziedzictwo nie przechodziło z jednego pokolenia na drugie. Owszem, każdy Izraelita winien utrzymać dziedzictwo swego pokolenia.
Liczb 36  8 Każda panna, która posiada w jakimś pokoleniu dziedzictwo, może wziąć męża tylko z rodu swego pokolenia, by Izraelici zachowali dziedzictwo swoich przodków
Liczb 36  9 i aby majątek dziedziczny nie przechodził z jednego pokolenia na drugie. Owszem, pokolenia izraelskie winny się trzymać swoich posiadłości dziedzicznych".
Liczb 36 10 Córki Selofchada postąpiły według rozkazu Jahwe, wydanego Mojżeszowi.
Liczb 36 11 Poślubiły więc córki Selofchada: Machla, Tirsa, Chogla, Milka i Noa synów swoich stryjów.
Liczb 36 12 Poślubiły więc mężów z pokolenia Manassesa, syna Józefa, i tak pozostało ich dziedzictwo przy pokoleniu, do którego należał ród ich ojca.
Liczb 36 13 To są przykazania i prawa, które na równinach Moabu nad Jordanem, naprzeciw Jerycha, Jahwe dał Izraelitom za pośrednictwem Mojżesza.

Powtórzonego Prawa 1  1 Tymi słowami przemawiał Mojżesz do całego Izraela za Jordanem na pustyni, w Arabie naprzeciw Suf, między Paran, Tofel, Laban, Chaserot i Di-Zahab.
Powtórzonego Prawa 1  2 Jedenaście dni drogi jest przez góry Seir z Horebu do Kadesz-Barnea.
Powtórzonego Prawa 1  3 W czterdziestym roku, jedenastym miesiącu, w pierwszym dniu miesiąca powiedział Mojżesz synom Izraela wszystko, co mu Jahwe dla nich zlecił.
Powtórzonego Prawa 1  4 Po pokonaniu Sichona, króla Amorytów, mieszkającego w Cheszbonie, i Oga, króla Baszanu, mieszkającego w Asztarot w Edrei,
Powtórzonego Prawa 1  5 za Jordanem, w kraju Moabu, począł Mojżesz wpajać to prawo, mówiąc:
Powtórzonego Prawa 1  6 Nasz Bóg, Jahwe, mówił do nas na Horebie: "Już dość waszego pobytu na tej górze.
Powtórzonego Prawa 1  7 Ruszajcie, idźcie, ciągnijcie ku górom Amorytów, do wszystkich pobliskich narodów [osiadłych] w Arabie, w górach, w Szefeli, w Negebie, nad brzegiem morskim, w ziemi Kananejczyków i w Libanie: aż po wielką rzekę Eufrat.
Powtórzonego Prawa 1  8 Patrzcie, wydaję wam ten kraj. Idźcie, posiądźcie tę ziemię, którą Jahwe poprzysiągł dać Abrahamowi, Izaakowi, Jakubowi, a po nich ich potomstwu".
Powtórzonego Prawa 1  9 I rzekłem wam w owym czasie: Ja sam nie mogę już nosić ciężaru was wszystkich.
Powtórzonego Prawa 1 10 Wasz Bóg, Jahwe, rozmnożył was: dziś jesteście liczni niby gwiazdy na niebie.
Powtórzonego Prawa 1 11 A Jahwe, Bóg ojców naszych, niech was jeszcze tysiąckrotnie pomnoży i błogosławi wam, jak to obiecał.
Powtórzonego Prawa 1 12 Jak zdołam sam udźwignąć wasz ciężar, wasze brzemię i wasze spory?
Powtórzonego Prawa 1 13 Wybierzcie sobie w pokoleniach waszych mężów rozumnych, mądrych i szanowanych, abym ich postawił wam na czele.
Powtórzonego Prawa 1 14 Odpowiedzieliście mi: "Dobre jest, co zamierzasz uczynić".
Powtórzonego Prawa 1 15 Wtedy wybrałem <spośród głów waszych pokoleń> mężów mądrych, szanowanych i dałem wam ich za waszych przewodników: naczelników nad tysiącami i naczelników nad setkami, naczelników nad pięćdziesięcioma i naczelników nad dziesięcioma jako zwierzchników nad waszymi pokoleniami.
Powtórzonego Prawa 1 16 Wtedy to rozkazałem waszym sędziom: Przesłuchujcie braci waszych, rozstrzygajcie sprawiedliwie spór każdego ze swym bratem czy też obcym.
Powtórzonego Prawa 1 17 W sądzeniu unikajcie stronniczości, wysłuchujcie małego i wielkiego, nie lękajcie się nikogo, gdyż jest to sąd Boży. Gdyby wam sprawa wydawała się za trudna, mnie ją przedstawcie, abym ją wysłuchał.
Powtórzonego Prawa 1 18 W owym czasie poleciłem wam wszystko, co macie czynić.
Powtórzonego Prawa 1 19 Potem opuściliśmy Horeb i szliśmy przez całą tę pustynię wielką i straszną, którą widzieliście, w kierunku gór Amorytów, jak nam polecił nasz Bóg, Jahwe, i doszliśmy do Kadesz-Barnea.
Powtórzonego Prawa 1 20 Wtedy wam powiedziałem: Przyszliście aż do gór Amorytów, które nam daje nasz Bóg, Jahwe.
Powtórzonego Prawa 1 21 Patrz! Twój Bóg, Jahwe, wydał tobie tę ziemię. Wejdź, weź ją w posiadanie, jak ci obiecał Jahwe, Bóg twoich ojców. Nie lękaj się, nie trać ducha!
Powtórzonego Prawa 1 22 Wtedy przystąpiliście do mnie wszyscy i rzekliście: "Wyślijmy mężów przed sobą dla zbadania kraju i poznania drogi, którą mamy iść, oraz miast, do których mamy wkroczyć".
Powtórzonego Prawa 1 23 Rzecz wydała mi się dobra. I wziąłem spośród was dwunastu mężów, po jednym z każdego pokolenia.
Powtórzonego Prawa 1 24 Oni wyruszyli, poszli w góry i dotarli aż do doliny Eszkol, którą zbadali.
Powtórzonego Prawa 1 25 Wzięli w ręce trochę owocu tej ziemi, przynieśli wam i takie złożyli sprawozdanie: "Kraj, który nam daje nasz Bóg, Jahwe, jest dobry".
Powtórzonego Prawa 1 26 Lecz nie chcieliście iść i wzgardziliście nakazem Jahwe, waszego Boga.
Powtórzonego Prawa 1 27 Szemraliście w namiotach, mówiąc: "Z nienawiści do nas wyprowadził nas Jahwe z ziemi egipskiej, by wydać nas w ręce Amorytów na zagładę.
Powtórzonego Prawa 1 28 Gdzież pójdziemy? Nasi bracia napełnili nam serce strachem, mówiąc: Lud to jest liczniejszy i wyższy wzrostem od nas, miasta ogromne, obwarowane aż do nieba. Widzieliśmy tam nawet synów Anaka".
Powtórzonego Prawa 1 29 I rzekłem wam: Nie drżyjcie, nie lękajcie się ich.
Powtórzonego Prawa 1 30 Jahwe, wasz Bóg, który idzie przed wami, będzie za was walczył, podobnie jak uczynił w Egipcie na waszych oczach.
Powtórzonego Prawa 1 31 Widziałeś też i na pustyni: Jahwe niósł cię, jak niesie ojciec swego syna, całą drogę, którą szliście, aż dotarliście do tego miejsca.
Powtórzonego Prawa 1 32 Jednak mimo to nie ufaliście Bogu waszemu, Jahwe,
Powtórzonego Prawa 1 33 idącemu przed wami w drodze, by wam szukać miejsca pod obóz — nocą w ogniu, by wam oświetlać drogę, a za dnia w obłoku.
Powtórzonego Prawa 1 34 Gdy usłyszał Jahwe głos mów waszych, rozgniewał się i przysiągł mówiąc:
Powtórzonego Prawa 1 35 "Ani jeden człowiek z tego przewrotnego pokolenia nie ujrzy pięknej krainy, którą poprzysiągłem dać przodkom waszym,
Powtórzonego Prawa 1 36 z wyjątkiem Kaleba, syna Jefunnego. On ją zobaczy. Jemu i jego synom dam ten kraj, po którym on chodził, gdyż on okazał pełne posłuszeństwo wobec Jahwe".
Powtórzonego Prawa 1 37 Przez was i na mnie rozgniewał się Jahwe mówiąc: "I ty tam nie wejdziesz.
Powtórzonego Prawa 1 38 Jozue, syn Nuna, który ci służy, on tam wejdzie. Jemu dodaj odwagi, gdyż on wprowadzi Izraela w posiadanie [tej ziemi].
Powtórzonego Prawa 1 39 Najmniejsze dzieci wasze, o których mówiliście, że staną się łupem, i synowie wasi, którzy dziś dobra od zła nie odróżniają, oni tam wejdą, dam ją im, i oni ją posiądą.
Powtórzonego Prawa 1 40 A wy obróćcie się i idźcie przez pustynię w kierunku Morza Czerwonego".
Powtórzonego Prawa 1 41 Odpowiedzieliście mi: "Zgrzeszyliśmy przeciw Jahwe, pójdziemy i będziemy walczyć, jak nam rozkazał nasz Bóg, Jahwe. I każdy z was przypasał sobie broń, bo uznaliście za łatwe wejście na góry.
Powtórzonego Prawa 1 42 I rzekł Jahwe do mnie: "Powiedz im: Nie chodźcie, nie walczcie, gdyż nie jestem wśród was, byście nie byli rozgromieni przez wrogów".
Powtórzonego Prawa 1 43 Ostrzegałem was, lecz nie chcieliście słuchać, wzgardziliście nakazem Jahwe, ruszyliście, poszliście w góry.
Powtórzonego Prawa 1 44 Wyszli naprzeciw wam Amoryci, mieszkający w tych górach, gonili was, jak to czynią pszczoły, i pobili was od Seiru aż do Chorma.
Powtórzonego Prawa 1 45 Wróciliście i płakaliście przed Jahwe, a nie wysłuchał Jahwe waszego wołania i nie zwrócił na was uwagi.
Powtórzonego Prawa 1 46 Zatrzymaliście się w Kadesz na wiele dni — na cały czas waszego pobytu.

Powtórzonego Prawa 2  1 Wtedy zawracając, ruszyliśmy przez pustynię w kierunku Morza Czerwonego, jak mi powiedział Jahwe. Przez długi czas okrążaliśmy góry Seir.
Powtórzonego Prawa 2  2 I Jahwe mi powiedział:
Powtórzonego Prawa 2  3 "Dosyć tego krążenia w tych górach. Zwróćcie się na północ.
Powtórzonego Prawa 2  4 Lecz daj polecenie ludowi: Przejdziecie przez posiadłość braci waszych, synów Ezawa, mieszkających w Seirze. Oni się was lękają, lecz strzeżcie się bardzo.
Powtórzonego Prawa 2  5 Nie zaczepiajcie ich, gdyż nie dam wam nic z ich ziemi, nawet tyle, co stopa zakryje, bo Ezawowi dałem na własność góry Seir.
Powtórzonego Prawa 2  6 Pokarm do jedzenia kupujcie od nich za pieniądze! Nawet wodę do picia nabywajcie od nich za zapłatą!
Powtórzonego Prawa 2  7 Przecież Jahwe, twój Bóg, który ci błogosławił w pracach twych rąk, opiekuje się twoją wędrówką po tej wielkiej pustyni. Oto czterdzieści lat Jahwe, twój Bóg, jest z tobą, i niczego ci nie brakowało).
Powtórzonego Prawa 2  8 Odeszliśmy więc od braci naszych, synów Ezawa, mieszkających w Seirze, przez Arabę, Elat i Esjon-Geber. Zawróciliśmy i wyruszyliśmy w kierunku pustyni Moabu.
Powtórzonego Prawa 2  9 Wtedy rzekł do mnie Jahwe: "Nie napadaj na Moabitów, nie podejmuj z nimi wojny, bo nie oddam ci nic z ich ziemi na własność, gdyż synom Lota dałem na własność Ar.
Powtórzonego Prawa 2 10 (Poprzednio mieszkali w niej Emici, naród wielki, liczny i wysoki jak Anakici.
Powtórzonego Prawa 2 11 Zaliczano ich do Refaitów, jak i Anakitów. Lecz Moabici nazywają ich Emitami.
Powtórzonego Prawa 2 12 W Seirze mieszkali dawniej Choryci, lecz synowie Ezawa wypędzili ich i wyniszczyli, aby się osiedlić w ich miejsce, jak uczynił Izrael w ziemi, którą mu Jahwe dał w posiadanie).
Powtórzonego Prawa 2 13 A teraz w drogę! Przejdźcie przez potok Zared!" Przeszliśmy więc przez potok Zared.
Powtórzonego Prawa 2 14 Cały czas podróży z Kadesz-Barnea do potoku Zared wynosił trzydzieści osiem lat, aż wyginęło w obozie całe pokolenie mężów zdatnych do walki, jak im to Jahwe poprzysiągł.
Powtórzonego Prawa 2 15 Tak zaciążyła nad nimi ręka Jahwe, aby ich usunąć z obozu, aż wyginęli.
Powtórzonego Prawa 2 16 Skoro wyginęli spośród ludu wszyscy mężowie zdatni do wojny,
Powtórzonego Prawa 2 17 rzekł do mnie Jahwe:
Powtórzonego Prawa 2 18 "Ty dziś masz przejść Ar, granicę Moabu,
Powtórzonego Prawa 2 19 aby zbliżyć się do synów Ammona. Nie zaczepiaj ich, nie wszczynaj z nimi wojny, gdyż nie dałem ci na własność niczego z ziemi synów Ammona, ponieważ synom Lota dałem ją na własność".
Powtórzonego Prawa 2 20 (Również tę ziemię zamieszkiwali poprzednio Refaici, których Ammonici nazywali Zamzummitami.
Powtórzonego Prawa 2 21 Naród to wielki, liczny i wysoki jak Anakici. Wytracił ich Jahwe przed Ammonitami, którzy ich wypędzili i osiedlili się w ich miejsce.
Powtórzonego Prawa 2 22 Tak też uczynił mieszkającym w Seirze synom Ezawa, wytracając przed nimi Chorytów, których oni wypędzili, i sami mieszkają w ich miejsce aż do tego czasu.
Powtórzonego Prawa 2 23 W ten sposób i Chiwwitów, zamieszkujących miejscowości aż do Gazy, wytracili Kaftoryci, którzy przybyli z Kaftor, by się w ich miejsce osiedlić).
Powtórzonego Prawa 2 24 Wstańcie, zwijajcie namioty, przekroczcie potok Arnon! Patrz, dałem w twą rękę Sichona, Amorytę, króla Cheszbonu, i jego ziemię. Zacznij ją zajmować. Wypowiedz mu wojnę!
Powtórzonego Prawa 2 25 Od dziś zaczynam bojaźnią i strachem przed wami przejmować wszystkie narody pod całym niebem. Kto tylko o tobie usłyszy, zacznie się bać i drżeć przed tobą.
Powtórzonego Prawa 2 26 Wysłałem więc posłów z pustyni Kedemot do Sichona, króla Cheszbonu, ze słowami pokojowymi:
Powtórzonego Prawa 2 27 Pozwól mi przejść przez twą ziemię. Pójdę gościńcem nie skręcając ni w prawo, ni w lewo.
Powtórzonego Prawa 2 28 Żywność sprzedasz mi za pieniądze, bym miał co jeść. Nawet wodę dasz mi za opłatą, bym miał co pić. Pozwól mi tylko przejść pieszo,
Powtórzonego Prawa 2 29 jak mi to uczynili synowie Ezawa, mieszkający w Seirze, i Moabici, mieszkający w Ar; aż przejdę przez Jordan do ziemi, którą mi daje nasz Bóg, Jahwe.
Powtórzonego Prawa 2 30 Lecz Sichon, król Cheszbonu, nie zgodził się na nasze przejście obok niego, gdyż twój Bóg, Jahwe, uczynił nieustępliwym jego ducha i twardym jego serce, aby go oddać w twe ręce, jak to jest dzisiaj.
Powtórzonego Prawa 2 31 Wtedy tak rzekł mi Jahwe: "Patrz, zacząłem oddawać na twój łup Sichona i jego ziemię. Zacznij zajmować, bierz w posiadanie jego kraj!"
Powtórzonego Prawa 2 32 I wyszedł przeciw nam Sichon i cały naród jego na wojnę do Jahsy.
Powtórzonego Prawa 2 33 Wydał nam go nasz Bóg, Jahwe, i pobiliśmy jego samego, synów jego i cały jego lud.
Powtórzonego Prawa 2 34 W tym czasie zdobyliśmy wszystkie jego miasta i klątwą obłożyliśmy każde miasto, mężczyzn, kobiety i dzieci, nie oszczędzając niczego
Powtórzonego Prawa 2 35 oprócz zwierząt, któreśmy sobie pobrali, i łupu z miast przez nas zajętych.
Powtórzonego Prawa 2 36 Od Aroeru, leżącego na brzegu potoku Arnon, i od miasta, które jest w dolinie, aż do Gileadu nie było dla nas grodu niedostępnego: wszystkie nam dał Bóg nasz, Jahwe.
Powtórzonego Prawa 2 37 Ale do kraju synów Ammona nie zbliżyłeś się ani do okolicy potoku Jabbok, ani do miast w górach, ani do żadnego miejsca, do którego zabronił ci iść nasz Bóg, Jahwe.

Powtórzonego Prawa 3  1 Następnie zwróciliśmy się i poszliśmy w kierunku Baszanu, którego król, Og, wyszedł nam naprzeciw z całym swym ludem, by wydać nam bitwę w Edrei.
Powtórzonego Prawa 3  2 Wtedy rzekł do mnie Jahwe: "Nie lękaj się go, gdyż dałem w twoje ręce jego samego, cały jego lud i ziemię. Postąpisz z nim jak z Sichonem, królem Amorytów, który mieszka w Cheszbonie".
Powtórzonego Prawa 3  3 I Bóg nasz, Jahwe, dał w nasze ręce również Oga, króla Baszanu, i cały jego lud. I wytępiliśmy go tak, że nikt nie ocalał.
Powtórzonego Prawa 3  4 W tym czasie zdobyliśmy wszystkie jego miasta, nie było grodu nie zajętego: sześćdziesiąt miast i cały obszar Argob, królestwo Oga w Baszanie.
Powtórzonego Prawa 3  5 To wszystko są miasta obwarowane wysokimi murami, potężnymi bramami i zaworami, nie licząc wielu miast otwartych.
Powtórzonego Prawa 3  6 Obłożyliśmy je klątwą, jak uczyniliśmy Sichonowi, królowi Cheszbonu; klątwie podlegało miasto, mężczyźni, kobiety i dzieci.
Powtórzonego Prawa 3  7 A wszystkie zwierzęta i łup z miasta zostawiliśmy dla siebie.
Powtórzonego Prawa 3  8 Przejęliśmy w owym czasie z rąk dwóch królów amoryckich ziemię za Jordanem od potoku Arnon aż do gór Hermonu.
Powtórzonego Prawa 3  9 (Sydończycy nazywają Hermon Sirion, Amoryci zaś zwą go Senir).
Powtórzonego Prawa 3 10 Wszystkie miasta na równinie, cały Gilead, cały Baszan — aż do Salka i Edrei, miast w królestwie Oga w Baszanie,
Powtórzonego Prawa 3 11 gdyż Og, król Baszanu, był ostatnim z Refaitów. Jego grobowiec żelazny jest w Rabbat synów Ammona: dziewięć łokci długi, cztery łokcie szeroki, [mierzony] według łokcia zwyczajnego.
Powtórzonego Prawa 3 12 Posiedliśmy w tym czasie całą tę ziemię. Od Aroeru nad potokiem Arnon i połowę gór Gileadu z jego miastami oddałem ludziom z pokolenia Rubena i Gada.
Powtórzonego Prawa 3 13 Resztę Gileadu i cały Baszan — królestwo Oga, dałem połowie pokolenia Manassesa: cały obszar Argob i cały ten obszar Baszanu nosił nazwę ziemia Refaitów.
Powtórzonego Prawa 3 14 Jair, syn Manassesa, zdobył cały obszar Argob aż po granicę Geszurytów i Maakatytów i nazwał go swoim imieniem. I do dziś dnia zwą tę część Baszanu "Osiedlami Jaira".
Powtórzonego Prawa 3 15 Makirowi oddałem Gilead,
Powtórzonego Prawa 3 16 a Rubenitom i Gadytom dałem część Gileadu aż do potoku Arnon ze środkiem potoku jako granicą, potem aż do potoku Jabbok, do granic synów Ammona.
Powtórzonego Prawa 3 17 W końcu jeszcze Arabę z Jordanem jako granicą, od Kinneret do Morza Araby, Morza Słonego, do stoków Pisga od wschodu.
Powtórzonego Prawa 3 18 W tym czasie dałem wam taki nakaz: Bóg wasz, Jahwe, dał wam w posiadanie tę ziemię: wy wszyscy zdolni do noszenia broni pójdziecie uzbrojeni na czele waszych braci, synów Izraela.
Powtórzonego Prawa 3 19 Tylko wasze żony, dzieci i trzody — gdyż macie wielkie stada — zostaną w waszych miastach, które wam oddałem;
Powtórzonego Prawa 3 20 aż Jahwe da odpoczynek [po wędrówce] waszych braci, jak i waszej, i oni posiądą ziemię daną im przez waszego Boga, Jahwe, za Jordanem. Wtedy wróci każdy do swej posiadłości, którą wam przydzieliłem.
Powtórzonego Prawa 3 21 W tym czasie poleciłem Jozuemu: Twoje oczy widziały wszystko, co uczynił wasz Bóg, Jahwe, dwom królom; tak samo Jahwe uczyni wszystkim królestwom, do których ty przejdziesz.
Powtórzonego Prawa 3 22 Nie bój się ich, bo wasz Bóg, Jahwe, będzie za was walczył.
Powtórzonego Prawa 3 23 Wtedy prosiłem Jahwe:
Powtórzonego Prawa 3 24 Panie mój, Jahwe, Tyś zaczął swojemu słudze objawiać swą moc i rękę potężną. Któryż bóg na niebie lub na ziemi dokonał takich dzieł i czynów potężnych jak Twoje?
Powtórzonego Prawa 3 25 Chciałbym przejść, by zobaczyć tę piękną ziemię za Jordanem i te piękne góry, i Liban.
Powtórzonego Prawa 3 26 Lecz przez was rozgniewał się na mnie Jahwe i nie wysłuchał mnie. I rzekł Jahwe do mnie: "Dość, nie mów Mi o tym więcej!
Powtórzonego Prawa 3 27 Wejdź na szczyt Pisga i podnieś oczy na zachód, północ, południe, wschód i oglądaj krainę na własne oczy, bo tego Jordanu nie przejdziesz.
Powtórzonego Prawa 3 28 Wydaj polecenie Jozuemu, umocnij go i utwierdź, gdyż on pójdzie na czele tego ludu i on mu da w posiadanie ziemię, którą ty zobaczysz".
Powtórzonego Prawa 3 29 Tak pozostaliśmy w dolinie naprzeciw Bet-Peor.

Powtórzonego Prawa 4  1 A teraz, Izraelu, słuchaj praw i nakazów, których uczę was wypełniać, abyście żyli i doszli do posiadania ziemi, którą wam daje Jahwe, Bóg waszych ojców.
Powtórzonego Prawa 4  2 Nic nie dodacie do tego, co ja wam nakazuję, i nic z tego nie odejmiecie, zachowując nakazy waszego Boga, Jahwe, które na was nakładam.
Powtórzonego Prawa 4  3 Widzieliście na własne oczy, co uczynił Jahwe w Baal-Peor, jak każdego człowieka, który poszedł za Baalem z Peor, wyniszczył Jahwe spośród was;
Powtórzonego Prawa 4  4 a wy, coście przylgnęli do Jahwe, waszego Boga, dzisiaj wszyscy żyjecie.
Powtórzonego Prawa 4  5 Patrzcie, nauczałem was praw i nakazów, jak mi rozkazał czynić Bóg mój, Jahwe, abyście je wypełniali w ziemi, do której idziecie, by objąć ją w posiadanie.
Powtórzonego Prawa 4  6 Strzeżcie ich i wypełniajcie je, bo one są waszą mądrością i umiejętnością w oczach narodów, które usłyszawszy o tych prawach powiedzą: "Z pewnością ten wielki naród to lud mądry i rozumny".
Powtórzonego Prawa 4  7 Bo któryż naród wielki ma bogów tak bliskich, jak Bóg nasz, Jahwe, ilekroć Go wzywamy?
Powtórzonego Prawa 4  8 Któryż naród wielki ma prawa i nakazy tak sprawiedliwe, jak całe to Prawo, które ja wam dziś daję?
Powtórzonego Prawa 4  9 Tylko się strzeż bardzo i pilnuj siebie, byś nie zapomniał o tych rzeczach, które widziały twe oczy: by z twego serca nie uszły po wszystkie dni twego życia, ale ucz ich swych synów i wnuków.
Powtórzonego Prawa 4 10 W dniu, w którym stanąłeś w obliczu swego Boga, Jahwe, na Horebie, rzekł Jahwe do mnie: "Zgromadź Mi naród, niech usłyszą me słowa, aby się nauczyli Mnie bać przez wszystkie dni życia na ziemi i nauczyli tego swoich synów".
Powtórzonego Prawa 4 11 Wtedy zbliżyliście się i stanęliście pod górą — a góra płonęła ogniem aż do nieba, okryta mrokiem, ciemnością i chmurą.
Powtórzonego Prawa 4 12 I przemówił do was Bóg wasz, Jahwe, spośród ognia. Dźwięk słów słyszeliście, ale poza głosem nie dostrzegliście postaci.
Powtórzonego Prawa 4 13 Oznajmił wam swe przymierze, gdy rozkazał wam pełnić Dziesięć Przykazań i napisał je na dwóch tablicach kamiennych.
Powtórzonego Prawa 4 14 W tym czasie rozkazał mi Jahwe uczyć was praw i nakazów, byście je pełnili w kraju, do którego wchodzicie, by objąć go w posiadanie.
Powtórzonego Prawa 4 15 Strzeżcie siebie, boście nie widzieli żadnej postaci w dniu, w którym mówił do was Jahwe spośród ognia na Horebie;
Powtórzonego Prawa 4 16 byście nie postąpili niegodziwie i nie uczynili sobie rzeźby przedstawiającej podobiznę mężczyzny lub kobiety,
Powtórzonego Prawa 4 17 podobiznę jakiegokolwiek zwierzęcia, które jest na ziemi, podobiznę jakiegokolwiek ptaka, latającego po niebie,
Powtórzonego Prawa 4 18 podobiznę jakiegokolwiek zwierzątka naziemnego, podobiznę ryby, która jest w wodach — pod ziemią.
Powtórzonego Prawa 4 19 Gdy podniesiesz oczy ku niebu i ujrzysz słońce, księżyc i gwiazdy, i wszystkie zastępy niebios, obyś nie pozwolił się zwieść, nie oddawał im pokłonu i nie służył, bo Bóg twój, Jahwe, przydzielił je wszystkim narodom pod niebem.
Powtórzonego Prawa 4 20 A was Jahwe wybrał sobie, wyprowadził was z pieca do topienia żelaza, z Egiptu, abyście się stali Jego ludem, Jego własnością, jak dziś jesteście.
Powtórzonego Prawa 4 21 Z waszego powodu rozgniewał się na mnie Jahwe i przysiągł, że nie przejdę Jordanu, nie wejdę do pięknej ziemi, którą wam daje wasz Bóg, Jahwe, w posiadanie.
Powtórzonego Prawa 4 22 Ja bowiem umrę w tej ziemi, nie przejdę Jordanu, lecz wy go przejdziecie i posiądziecie tę piękną ziemię.
Powtórzonego Prawa 4 23 Strzeżcie się, byście nie zapomnieli przymierza waszego Boga, Jahwe, które zawarł z wami, i nie uczynili sobie wyobrażenia w rzeźbie tego wszystkiego, co wam zabronił Bóg wasz, Jahwe.
Powtórzonego Prawa 4 24 Bo Bóg wasz, Jahwe, jest ogniem trawiącym. On jest Bogiem zazdrosnym.
Powtórzonego Prawa 4 25 Gdy wydacie na świat synów i wnuków i dożyjecie starości w tym kraju, a popsujecie się i uczynicie sobie posągi, podobiznę czegokolwiek, czyniąc to, co jest złe w oczach waszego Boga, Jahwe, drażniąc Go:
Powtórzonego Prawa 4 26 biorę dziś niebo i ziemię przeciwko wam na świadków, że prędko zostaniecie wytraceni z powierzchni ziemi, do której idziecie przez Jordan, aby ją posiąść. Niedługo bawić będziecie na niej, gdyż na pewno zostaniecie wytępieni.
Powtórzonego Prawa 4 27 Rozproszy was Jahwe między narodami i mało z was zostanie wśród obcych ludów, gdzie was Jahwe uprowadzi do niewoli.
Powtórzonego Prawa 4 28 Będziecie tam służyli bogom obcym: robocie rąk ludzkich z drzewa i z kamienia, które nie widzą, nie słyszą, nie jedzą i nie czują.
Powtórzonego Prawa 4 29 Wtedy będziecie szukali Waszego Boga, Jahwe, i znajdziecie Go, jeżeli będziecie do Niego dążyli z całego serca i z całej duszy.
Powtórzonego Prawa 4 30 W swym utrapieniu, gdy wszystko to was spotka, w ostatnich dniach nawrócicie się do swego Boga, Jahwe, i będziecie słuchać Jego głosu.
Powtórzonego Prawa 4 31 Gdyż Bogiem miłosiernym jest wasz Bóg, Jahwe, nie opuści was, nie zgładzi i nie zapomni o przymierzu, które poprzysiągł waszym przodkom.
Powtórzonego Prawa 4 32 Zapytaj dawnych czasów, które były przed tobą od dnia, gdy Bóg stworzył na ziemi człowieka, czy zaszedł taki wypadek od jednego krańca niebios do drugiego jak ten lub czy słyszano o czymś podobnym?
Powtórzonego Prawa 4 33 Czy słyszał jakiś naród głos Boży z ognia, jak ty słyszałeś, i pozostał żywym?
Powtórzonego Prawa 4 34 Czy usiłował Bóg przyjść i wybrać sobie jeden naród spośród innych narodów przez doświadczenia, znaki, cuda i wojny, ręką mocną i wyciągniętym ramieniem, dziełami przerażającymi, jak to wszystko, co tobie uczynił twój Bóg, Jahwe, w Egipcie na twoich oczach?
Powtórzonego Prawa 4 35 Widziałeś to wszystko, byś poznał, że Jahwe jest Bogiem, a poza Nim nie ma innego.
Powtórzonego Prawa 4 36 Z niebios pozwolił ci słyszeć swój głos, aby cię pouczyć. Na ziemi dał ci zobaczyć swój ogień ogromny i słyszeć swoje słowa spośród ognia.
Powtórzonego Prawa 4 37 Ponieważ umiłował twych przodków, wybrał po nich ich potomstwo i wyprowadził cię z Egiptu sam ogromną swoją potęgą.
Powtórzonego Prawa 4 38 Na twoich oczach wydziedziczył ze względu na ciebie obce narody, większe i silniejsze od ciebie, by cię wprowadzić w posiadanie ich ziemi, jak to jest dzisiaj.
Powtórzonego Prawa 4 39 Poznaj dzisiaj i rozważ w swym sercu, że Jahwe jest Bogiem, a na niebie wysoko i na ziemi nisko nie ma innego.
Powtórzonego Prawa 4 40 Strzeż Jego praw i nakazów, które ja dziś polecam tobie pełnić, by dobrze ci się wiodło i twym synom po tobie; byś przedłużył swe dni na ziemi, którą na zawsze daje ci twój Bóg, Jahwe.
Powtórzonego Prawa 4 41 Wtedy wyznaczył Mojżesz trzy miasta za Jordanem na wschodzie,
Powtórzonego Prawa 4 42 by tam mógł uciec zabójca, który by mimo woli zabił bliźniego, nie mając go przedtem w nienawiści. Chroniąc się do jednego z tych miast, będzie mógł ocalić życie.
Powtórzonego Prawa 4 43 Beser na pustyni, na płaskowyżu — dla Rubenitów; Ramot w Gileadzie — dla Gadytów, i Golan w Baszanie — dla Manassytów.
Powtórzonego Prawa 4 44 Takie prawo dał Mojżesz synom Izraela.
Powtórzonego Prawa 4 45 Takie świadectwa, nakazy i postanowienia ogłosił Mojżesz synom Izraela po wyjściu z Egiptu,
Powtórzonego Prawa 4 46 za Jordanem w dolinie, naprzeciw Bet-Peor, w kraju Sichona, króla Amorytów, który mieszkał w Cheszbonie. Pokonał go Mojżesz i synowie Izraela po wyjściu z Egiptu
Powtórzonego Prawa 4 47 i zawładnęli jego krajem, jak i [krajem] Oga, króla Baszanu; dwu królów amoryckich za Jordanem na wschodzie
Powtórzonego Prawa 4 48 od Aroeru na brzegu potoku Arnon, aż do góry Sirion, to jest Hermonu,
Powtórzonego Prawa 4 49 i całą Arabę za Jordanem na wschodzie, aż do Morza Araby u stóp Pisga.

Powtórzonego Prawa 5  1 Mojżesz zwołał całego Izraela i rzekł do niego: Słuchaj, Izraelu, praw i przykazań, które ja dziś mówię do twych uszu, ucz się ich i dbaj o to, aby je wypełniać.
Powtórzonego Prawa 5  2 Bóg nasz, Jahwe, zawarł z nami przymierze na Horebie.
Powtórzonego Prawa 5  3 Nie zawarł Jahwe tego przymierza z ojcami naszymi, lecz z nami, którzy tu dzisiaj wszyscy żyjemy.
Powtórzonego Prawa 5  4 Twarzą w twarz mówił z wami Jahwe na górze spośród ognia.
Powtórzonego Prawa 5  5 W tym czasie ja stałem między Jahwe a wami, aby wam oznajmić słowa Jahwe, gdyście się bali ognia i nie weszli na górę. A On mówił:
Powtórzonego Prawa 5  6 "Jam jest twój Bóg, Jahwe, który cię wyprowadził z ziemi egipskiej, z domu niewoli.
Powtórzonego Prawa 5  7 Nie będziesz miał bogów innych oprócz Mnie.
Powtórzonego Prawa 5  8 Nie uczynisz sobie posągu ani żadnego obrazu tego, co jest na niebie wysoko albo na ziemi nisko, lub w wodzie poniżej ziemi.
Powtórzonego Prawa 5  9 Nie będziesz oddawał im pokłonu ani służył. Bo Ja jestem twój Bóg, Jahwe, Bóg zazdrosny, karzący nieprawość ojców na synach w trzecim i w czwartym pokoleniu tych, którzy Mnie nienawidzą,
Powtórzonego Prawa 5 10 a który okazuje łaskę w tysiącznym pokoleniu tym, którzy Mnie miłują i strzegą moich przykazań.
Powtórzonego Prawa 5 11 Nie będziesz brał imienia twego Boga, Jahwe, do czczych rzeczy, bo nie dozwoli Jahwe, by pozostał bezkarny ten, kto bierze Jego imię do czczych rzeczy.
Powtórzonego Prawa 5 12 Będziesz uważał na szabat, aby go święcić, jak ci nakazał twój Bóg, Jahwe.
Powtórzonego Prawa 5 13 Sześć dni będziesz pracował i wykonywał wszelką twą pracę,
Powtórzonego Prawa 5 14 lecz w siódmym dniu jest szabat twego Boga, Jahwe. Nie będziesz wykonywał żadnej pracy ani ty, ani twój syn, ani twoja córka, ani twój sługa, ani twoja służąca, ani twój wół, ani twój osioł, ani żadne twoje zwierzę, ani obcy, który przebywa w twoich bramach; aby wypoczął twój niewolnik i twoja niewolnica, jak i ty.
Powtórzonego Prawa 5 15 Pamiętaj, że byłeś niewolnikiem w ziemi egipskiej i wyprowadził cię stamtąd twój Bóg, Jahwe, ręką mocną i wyciągniętym ramieniem: przeto ci nakazał twój Bóg, Jahwe, strzec dnia szabatu.
Powtórzonego Prawa 5 16 Czcij swego ojca i swoją matkę, jak ci nakazał twój Bóg, Jahwe, abyś długo żył i aby ci się dobrze powodziło na ziemi, którą ci daje twój Bóg, Jahwe.
Powtórzonego Prawa 5 17 Nie będziesz zabijał.
Powtórzonego Prawa 5 18 Nie będziesz cudzołożył.
Powtórzonego Prawa 5 19 Nie będziesz kradł.
Powtórzonego Prawa 5 20 Jako świadek nie będziesz mówił przeciw bliźniemu twemu kłamstwa.
Powtórzonego Prawa 5 21 Nie będziesz pożądał żony swojego bliźniego. Nie będziesz pragnął domu swojego bliźniego ani jego pola, ani jego niewolnika, ani jego niewolnicy, ani jego wołu, ani jego osła, ani żadnej rzeczy, która należy do twojego bliźniego".
Powtórzonego Prawa 5 22 Te słowa wyrzekł Jahwe do waszego zgromadzenia na górze spośród ognia, obłoku i ciemności donośnym głosem, niczego nie dodając. Napisał je na dwu tablicach kamiennych i dał mi je.
Powtórzonego Prawa 5 23 Gdy usłyszeliście głos spośród ciemności, a góra ogniem płonęła — zbliżyli się do mnie wszyscy wodzowie pokoleń i starsi,
Powtórzonego Prawa 5 24 i rzekli: "Oto nasz Bóg, Jahwe, okazał nam swoją chwałę i wielkość. Głos Jego słyszeliśmy spośród ognia. Dziś widzieliśmy, że Bóg może przemówić do człowieka, a on pozostanie żywym.
Powtórzonego Prawa 5 25 Czemu teraz mamy umrzeć? Ten bowiem ogromny ogień nas pochłonie. Jeśli jeszcze nadal będziemy słuchać głosu naszego Boga, Jahwe, pomrzemy.
Powtórzonego Prawa 5 26 Któż ze wszystkich, którzy by usłyszeli głos Boga Żywego, przemawiającego spośród ognia, jak my, pozostanie przy życiu?
Powtórzonego Prawa 5 27 Zbliż się ty i słuchaj tego wszystkiego, co mówi nasz Bóg, Jahwe. Mów ty do nas wszystko, co powie do ciebie nasz Bóg, Jahwe, a usłuchamy i wykonamy to".
Powtórzonego Prawa 5 28 Jahwe usłyszał wasze głośne słowa, gdy mówiliście do mnie. I rzekł mi Jahwe: "Usłyszałem głośne słowa tego ludu, które wypowiedzieli do ciebie. Słuszne jest wszystko to, co ci powiedzieli.
Powtórzonego Prawa 5 29 Oby zawsze mieli w sercu tę samą bojaźń przede Mną i wykonywali zawsze wszystkie moje przykazania po wszystkie dni, aby się dobrze powodziło im i synom ich na wieki.
Powtórzonego Prawa 5 30 idź i powiedz im: Wróćcie do swoich namiotów!
Powtórzonego Prawa 5 31 A ty zostań tutaj ze Mną. Ja ci powiem wszystkie moje polecenia, prawa i nakazy, jakich masz ich nauczyć, aby je pełnili w ziemi, którą Ja im daję na własność".
Powtórzonego Prawa 5 32 Przeto starajcie się wypełniać [wszystko], co wam nakazał Bóg wasz, Jahwe: Nie odstępujcie od tego ani na prawo, ani na lewo.
Powtórzonego Prawa 5 33 Idźcie dokładnie drogą wyznaczoną wam przez waszego Boga, Jahwe, byście mogli żyć, by dobrze wam się wiodło i byście długo przebywali w ziemi, którą macie posiąść.

Powtórzonego Prawa 6  1 Takie są polecenia, prawa i nakazy, których nauczyć was polecił mi wasz Bóg, Jahwe, abyście je pełnili w ziemi, do której idziecie, by ją posiąść.
Powtórzonego Prawa 6  2 Będziesz się bał swego Boga, Jahwe, zachowując wszystkie Jego nakazy i prawa, które ja tobie rozkazuję wypełniać, tobie, twym synom i wnukom po wszystkie dni życia twego, byś długo mógł żyć.
Powtórzonego Prawa 6  3 Słuchaj, Izraelu, i pilnie tego przestrzegaj, aby ci się dobrze powodziło i abyś się bardzo rozmnożył, jak ci przyrzekł Jahwe, Bóg ojców twoich, że ci da ziemię opływającą w mleko i miód.
Powtórzonego Prawa 6  4 Słuchaj, Izraelu, Jahwe jest naszym Bogiem — Jahwe jedyny.
Powtórzonego Prawa 6  5 Będziesz miłował twojego Boga, Jahwe, z całego swego serca, z całej duszy swojej, ze wszystkich swych sił.
Powtórzonego Prawa 6  6 Niech pozostaną w twym sercu te słowa, które ja ci dziś nakazuję.
Powtórzonego Prawa 6  7 Wpoisz je twoim synom, będziesz o nich mówił przebywając w domu, w czasie podróży, kładąc się spać i wstając ze snu.
Powtórzonego Prawa 6  8 Przywiążesz je do twojej ręki jako znak. Niech one ci będą ozdobą przed oczami.
Powtórzonego Prawa 6  9 Wypisz je na odrzwiach swojego domu i na twoich bramach.
Powtórzonego Prawa 6 10 Gdy twój Bóg, Jahwe, wprowadzi cię do ziemi, o której poprzysiągł przodkom twoim: Abrahamowi, Izaakowi i Jakubowi, że da tobie miasta wielkie i bogate, których nie budowałeś,
Powtórzonego Prawa 6 11 domy pełne wszelkich dóbr, których nie zbierałeś, wykopane studnie, których nie kopałeś, winnice i gaje oliwne, których nie sadziłeś, kiedy będziesz jadł i się nasycisz —
Powtórzonego Prawa 6 12 strzeż się, byś nie zapomniał o Jahwe, który cię wyprowadził z ziemi egipskiej, z domu niewoli.
Powtórzonego Prawa 6 13 Będziesz się bał swego Boga, Jahwe, będziesz Mu służył i na Jego imię będziesz przysięgał.
Powtórzonego Prawa 6 14 Nie będziecie oddawali czci bogom obcym, spomiędzy bogów okolicznych narodów,
Powtórzonego Prawa 6 15 bo twój Bóg, Jahwe, który jest u ciebie, jest Bogiem zazdrosnym, by się nie rozpalił na ciebie gniew twego Boga, Jahwe, i nie zmiótł cię z powierzchni ziemi.
Powtórzonego Prawa 6 16 Nie będziecie wystawiali na próbę waszego Boga, Jahwe, jak wystawialiście Go na próbę w Massa.
Powtórzonego Prawa 6 17 Będziecie pilnie strzec polecenia waszego Boga, Jahwe, Jego świadectwa i praw, które wam zlecił.
Powtórzonego Prawa 6 18 Czyń, co jest prawe i dobre w oczach Jahwe, aby ci się dobrze powodziło i abyś wreszcie wziął w posiadanie piękną ziemię, którą poprzysiągł Jahwe przodkom twoim,
Powtórzonego Prawa 6 19 wypędzając przed tobą wszystkich wrogów twoich. Tak zapowiedział Jahwe.
Powtórzonego Prawa 6 20 Gdy syn twój zapyta cię kiedyś: "Co za znaczenie tych świadectw, praw i nakazów, które wam zlecił nasz Bóg, Jahwe? 
Powtórzonego Prawa 6 21 odpowiesz swojemu synowi: "Byliśmy niewolnikami faraona w Egipcie i wyprowadził nas Jahwe z Egiptu mocną ręką.
Powtórzonego Prawa 6 22 Uczynił na oczach naszych znaki i cuda wielkie przeciwko Egiptowi, faraonowi i całemu jego domowi.
Powtórzonego Prawa 6 23 Wyprowadził nas stamtąd, by iść z nami i przyprowadzić nas do ziemi, którą poprzysiągł dać przodkom naszym.
Powtórzonego Prawa 6 24 Wtedy rozkazał nam Jahwe wykonywać wszystkie te prawa, bać się naszego Boga, Jahwe, aby zawsze dobrze nam się wiodło i aby nas zachował przy życiu, jak to dziś czyni.
Powtórzonego Prawa 6 25 Na tym polega nasza sprawiedliwość, aby pilnie przestrzegać wszystkich tych poleceń wobec naszego Boga, Jahwe, jak nam rozkazał".

Powtórzonego Prawa 7  1 Gdy twój Bóg, Jahwe, wprowadzi cię do ziemi, do której idziesz, aby ją posiąść, usunie liczne narody przed tobą: Chetytów, Girgaszytów, Amorytów, Kananejczyków, Peryzzytów, Chiwwitów i Jebusytów: siedem narodów liczniejszych i potężniejszych od ciebie.
Powtórzonego Prawa 7  2 Twój Bóg, Jahwe, odda je tobie, a ty je wytępisz, obłożysz je klątwą, nie zawrzesz z nimi przymierza i nie okażesz im litości.
Powtórzonego Prawa 7  3 Nie będziesz z nimi zawierał małżeństw: ich synowi nie oddasz za małżonkę swojej córki ani nie weźmiesz od nich córki dla swojego syna,
Powtórzonego Prawa 7  4 gdyż odwiodłaby twojego syna ode Mnie, by służył bogom obcym. Wówczas rozpaliłby się gniew Jahwe na was, i prędko by was zniszczył.
Powtórzonego Prawa 7  5 Ale tak im macie uczynić: ołtarze ich zburzycie, ich stele połamiecie, aszery wytniecie, a posągi spalicie ogniem.
Powtórzonego Prawa 7  6 Ty bowiem jesteś narodem poświęconym twojemu Bogu, Jahwe. Ciebie wybrał twój Bóg, Jahwe, byś spośród wszystkich narodów, które są na powierzchni ziemi, był ludem będącym Jego szczególną własnością.
Powtórzonego Prawa 7  7 Jahwe wybrał was i znalazł upodobanie w was nie dlatego, że liczebnie przewyższacie wszystkie narody, gdyż ze wszystkich narodów jesteście najmniejszym,
Powtórzonego Prawa 7  8 lecz ponieważ Jahwe was umiłował. Chce On wam dochować przysięgi danej waszym przodkom. Wyprowadził was mocną ręką i wybawił was z domu niewoli z ręki faraona, króla egipskiego.
Powtórzonego Prawa 7  9 Uznaj więc, że Jahwe, twój Bóg, jest Bogiem, Bogiem wiernym, zachowującym przymierze i miłość do tysiącznego pokolenia względem tych, którzy Go kochają i strzegą Jego praw,
Powtórzonego Prawa 7 10 lecz który odpłaca każdemu z nienawidzących Go, niszcząc go. Nie pozostawia bezkarnie tego, kto Go nienawidzi, odpłacając jemu samemu.
Powtórzonego Prawa 7 11 Strzeż przeto poleceń, praw i nakazów, które ja tobie polecam dzisiaj pełnić.
Powtórzonego Prawa 7 12 Za słuchanie tych nakazów i pilne ich wykonywanie będzie ci twój Bóg, Jahwe, dochowywał przymierza i miłosierdzia, które poprzysiągł przodkom twoim.
Powtórzonego Prawa 7 13 Będzie cię miłował, błogosławił ci i rozmnoży cię. Pobłogosławi owoc twojego łona i owoc twojego pola: twoje zboże, moszcz, oliwę, przychówek od twych krów i od twoich owiec na ziemi, o której poprzysiągł twoim przodkom, że da ją tobie.
Powtórzonego Prawa 7 14 Obfitsze błogosławieństwo otrzymasz niż inne narody. Pomiędzy ludźmi i pomiędzy trzodami twoimi nie będzie niepłodnego ani niepłodnej.
Powtórzonego Prawa 7 15 Jahwe oddali od ciebie wszelką chorobę, nie ześle na ciebie żadnej ze zgubnych plag egipskich, których byłeś świadkiem, a ześle je na wszystkich, którzy cię nienawidzą.
Powtórzonego Prawa 7 16 Wytępisz wszystkie narody, które ci daje twój Bóg, Jahwe. Nie zlituje się twoje oko nad nimi, abyś nie służył ich bogom, gdyż stałoby się to sidłem dla ciebie.
Powtórzonego Prawa 7 17 Jeśli pomyślisz w sercu: "Narody te są ode mnie liczniejsze, nie zdołam ich wytępić 
Powtórzonego Prawa 7 18 nie lękaj się ich! Pamiętaj, co uczynił twój Bóg, Jahwe, faraonowi i wszystkim Egipcjanom.
Powtórzonego Prawa 7 19 Pamiętaj na próby ogromne, które widziały twoje oczy, na znaki i cuda, na mocną rękę i wyciągnięte ramię, którym wyprowadził cię twój Bóg, Jahwe. Tak samo uczyni twój Bóg, Jahwe, i wszystkim narodom, których ty się lękasz.
Powtórzonego Prawa 7 20 Nadto jeszcze twój Bóg, Jahwe, będzie zsyłał na nich szerszenie, aż reszta, która się przed wami kryje, wyginie.
Powtórzonego Prawa 7 21 Nie drżyj więc przed nimi, bo twój Bóg, Jahwe, jest pośród ciebie, Bóg wielki i groźny.
Powtórzonego Prawa 7 22 Z wolna i po trosze wypędzi twój Bóg, Jahwe, te narody sprzed twoich oczu. Nie będziesz mógł ich prędko wytępić, aby dzikie zwierzęta nie rozmnożyły się dokoła ciebie.
Powtórzonego Prawa 7 23 Twój Bóg, Jahwe, wyda je tobie, przerazi je ogromnym zamieszaniem, aż wyginą do szczętu.
Powtórzonego Prawa 7 24 Królów ich wyda w twe ręce, abyś wygubił ich imię spod nieba. Nikt się z nich nie ostoi przed tobą, aż ich wytępisz.
Powtórzonego Prawa 7 25 Posągi ich bogów spalisz, nie będziesz pożądał srebra ani złota, jakie jest na nich, i nie weźmiesz go dla siebie, aby cię to nie uwikłało, gdyż Bóg twój, Jahwe, się tym brzydzi.
Powtórzonego Prawa 7 26 Nic obrzydłego nie wprowadzisz do twego domu, gdyż byłbyś przedmiotem klątwy jak ono. Będziesz uważał to za rzecz wstrętną, obrzydzisz to sobie, jest to bowiem obłożone klątwą.

Powtórzonego Prawa 8  1 Pilnie przestrzegajcie wykonywania każdego polecenia, które ja wydaję dzisiaj, abyście żyli, rozmnażali się i weszli w posiadanie ziemi, którą Jahwe poprzysiągł [dać] waszym przodkom.
Powtórzonego Prawa 8  2 Pamiętaj na wszystkie drogi, którymi cię prowadził twój Bóg, Jahwe, przez te czterdzieści lat na pustyni, aby cię utrapić, wypróbować i poznać, co jest w tym sercu; czy strzeżesz Jego polecenia, czy też nie.
Powtórzonego Prawa 8  3 Utrapił cię, dał ci odczuć głód, żywił cię manną, której nie znałeś ani ty, ani twoi przodkowie, bo chciał ci dać poznać, że nie samym tylko chlebem żyje człowiek, ale człowiek żyje wszystkim, co pochodzi z ust Jahwe.
Powtórzonego Prawa 8  4 Nie zniszczyło się na tobie twoje odzienie ani twoja noga nie opuchła przez te czterdzieści lat.
Powtórzonego Prawa 8  5 Uznaj w sercu, że jak wychowuje człowiek swego syna, tak twój Bóg, Jahwe, wychowuje ciebie.
Powtórzonego Prawa 8  6 Strzeż więc poleceń twego Boga, Jahwe, chodząc Jego drogami, by żyć w bojaźni przed Nim.
Powtórzonego Prawa 8  7 Albowiem twój Bóg, Jahwe, wprowadzi cię do ziemi pięknej, ziemi obfitującej w potoki, źródła i strumienie, które tryskają w dolinie oraz na górze —
Powtórzonego Prawa 8  8 do ziemi pszenicy, jęczmienia, winorośli, drzewa figowego i granatowego — do ziemi oliwek, oliwy i miodu —
Powtórzonego Prawa 8  9 do ziemi, gdzie nie odczuwając niedostatku, nasycisz się chlebem, gdzie ci niczego nie zabraknie — do ziemi, której kamienie zawierają żelazo, a z jej gór wydobywa się miedź.
Powtórzonego Prawa 8 10 Najesz się, nasycisz i będziesz błogosławił twego Boga, Jahwe, za piękną ziemię, którą ci dał.
Powtórzonego Prawa 8 11 Strzeż się, byś nie zapomniał o twoim Bogu, Jahwe, lekceważąc przestrzeganie Jego poleceń, nakazów i praw, które ja ci dzisiaj daję.
Powtórzonego Prawa 8 12 A gdy się najesz i nasycisz, zbudujesz sobie piękne domy i w nich zamieszkasz;
Powtórzonego Prawa 8 13 gdy ci się rozmnoży bydło i owce, obfitować będziesz w srebro i złoto, i gdy wzrosną twe dobra —
Powtórzonego Prawa 8 14 niech się twe serce nie unosi pychą, nie zapominaj o twoim Bogu, Jahwe, który cię wywiódł z ziemi egipskiej, z domu niewoli.
Powtórzonego Prawa 8 15 On cię prowadził przez pustynię wielką i straszną, pełną wężów jadowitych i skorpionów, przez ziemię suchą, bez wody, On ci wyprowadził wodę ze skały najtwardszej.
Powtórzonego Prawa 8 16 On żywił cię na pustyni manną, której nie znali twoi przodkowie, chcąc cię utrapić i wypróbować, aby ci w przyszłości wyświadczyć dobro.
Powtórzonego Prawa 8 17 Obyś nie powiedział w sercu: "To moja siła i moc moich rąk zdobyły mi to bogactwo".
Powtórzonego Prawa 8 18 Pamiętaj o twoim Bogu, Jahwe, bo On udziela ci siły do zdobycia bogactwa, aby wypełnić dzisiaj przymierze, jakie poprzysiągł twoim przodkom.
Powtórzonego Prawa 8 19 Lecz jeśli zapomnisz o twoim Bogu, Jahwe, i pójdziesz za bogami obcymi, aby im służyć i oddawać im pokłon, oznajmiam ci dzisiaj, że zginiesz na pewno.
Powtórzonego Prawa 8 20 Jak te narody, które Jahwe wygubił sprzed twego oblicza, tak i wy zginiecie za to, żeście nie słuchali głosu waszego Boga, Jahwe.

Powtórzonego Prawa 9  1 Słuchaj, Izraelu, ty dzisiaj masz przejść przez Jordan, aby wydziedziczyć narody większe i mocniejsze od ciebie, miasta ogromne i umocnione pod niebo,
Powtórzonego Prawa 9  2 lud mocny i wysoki, synów Anaka, znanych ci, o których słyszałeś: "Któż się ostoi wobec synów Anaka?"
Powtórzonego Prawa 9  3 Niech ci więc dzisiaj będzie wiadomo, że twój Bóg, Jahwe, kroczy przed tobą jak ogień pożerający. On ich zniszczy, On ich poniży przed tobą, prędko ich wypędzisz, wytępisz, jak ci to przyrzekł Jahwe.
Powtórzonego Prawa 9  4 Nie mów w sercu, gdy twój Bóg, Jahwe, pokona ich przed tobą: "Dzięki mej cnocie dał ci Jahwe tę ziemię w posiadanie"; bo skutkiem nieprawości tych ludów Jahwe wytępił je przed tobą.
Powtórzonego Prawa 9  5 Nie dzięki twojej cnocie ani prawości serca twojego ty przychodzisz wziąć ich kraj w posiadanie, lecz skutkiem niegodziwości tych ludów twój Bóg, Jahwe, wypędził je przed tobą, a także aby dopełnić słowa przysięgi danej twoim przodkom: Abrahamowi, Izaakowi i Jakubowi.
Powtórzonego Prawa 9  6 Wiedz, że nie ze względu na twoją cnotę twój Bóg, Jahwe, daje ci tę piękną ziemię na własność, bo jesteś ludem o twardym karku.
Powtórzonego Prawa 9  7 Pamiętaj, a nie zapomnij, jak na pustyni pobudzałeś do gniewu swego Boga, Jahwe. Od dnia, kiedyś wyszedł z ziemi egipskiej aż do przyjścia na to miejsce, byliście oporni względem Jahwe.
Powtórzonego Prawa 9  8 Na Horebie do gniewu pobudzaliście Jahwe i rozgniewał się na was Jahwe tak bardzo, że chciał was wytępić.
Powtórzonego Prawa 9  9 Gdy wchodziłem na górę, by otrzymać kamienne tablice Przymierza, zawartego z wami przez Jahwe, i czterdzieści dni i czterdzieści nocy przebywałem na górze nie jedząc chleba, nie pijąc wody,
Powtórzonego Prawa 9 10 dał mi Jahwe dwie kamienne tablice pisane palcem Bożym. Były na nich wyryte wszystkie słowa, które wyrzekł do was Jahwe na górze spośród ognia w dniu zgromadzenia.
Powtórzonego Prawa 9 11 Pod koniec czterdziestu dni i czterdziestu nocy dał mi Jahwe dwie kamienne tablice — tablice Przymierza.
Powtórzonego Prawa 9 12 I rzekł do mnie Jahwe: "Wstań, zejdź stąd prędko, bo niegodziwie postąpił twój lud, który wyprowadziłeś z Egiptu. Szybko zeszli z drogi, którą im zaleciłeś. Uczynili sobie posąg ulany z metalu".
Powtórzonego Prawa 9 13 I dalej mówił do mnie Jahwe: "Widzę, że ten naród jest narodem o twardym karku.
Powtórzonego Prawa 9 14 Pozwól, że ich wytępię, wygładzę ich imię spod nieba, a z ciebie uczynię naród mocniejszy i liczniejszy od nich".
Powtórzonego Prawa 9 15 Odwróciłem się i zszedłem z góry — a góra płonęła ogniem — trzymając w rękach dwie tablice Przymierza.
Powtórzonego Prawa 9 16 Ujrzałem wtedy, żeście grzeszyli przeciw swojemu Bogu, Jahwe, czyniąc sobie cielca ulanego z metalu, tak prędko odstąpiwszy od drogi, którą wyznaczył wam Jahwe.
Powtórzonego Prawa 9 17 Wtedy pochwyciłem obie tablice i rzuciłem oburącz, aby je potłuc na waszych oczach.
Powtórzonego Prawa 9 18 I leżałem przed Jahwe, jak za pierwszym razem, przez czterdzieści dni i czterdzieści nocy, nie jedząc chleba, nie pijąc wody za cały ten grzech, któregoście się dopuścili, czyniąc to, co jest złe w oczach Jahwe, i pobudzając Go do gniewu.
Powtórzonego Prawa 9 19 Przeląkłem się bowiem widząc gniew i zapalczywość, jakimi zapłonął na was Jahwe, tak że chciał was wytępić. Lecz wysłuchał mnie Jahwe jeszcze i tym razem.
Powtórzonego Prawa 9 20 Na Aarona również Jahwe bardzo się rozgniewał chcąc go zgładzić, lecz w tym czasie wstawiłem się także za Aaronem.
Powtórzonego Prawa 9 21 A rzecz grzeszną, którą uczyniliście, cielca, chwyciłem, spaliłem w ogniu, połamałem, starłem na drobny proch i wrzuciłem do potoku wypływającego z góry.
Powtórzonego Prawa 9 22 W Tabeera, Massa i Kibrot-Hattaawa jeszcze drażniliście Jahwe.
Powtórzonego Prawa 9 23 Gdy wysłał was Jahwe z Kadesz-Barnea, mówiąc: "Idźcie, posiądźcie ziemię, którą wam dałem", wzgardziliście nakazem swojego Boga, Jahwe, nie byliście Mu wierni i nie usłuchaliście Jego głosu.
Powtórzonego Prawa 9 24 Opornie postępowaliście względem Jahwe od dnia, kiedy was pokochałem.
Powtórzonego Prawa 9 25 Przez czterdzieści dni i czterdzieści nocy leżałem przed obliczem Jahwe, bo Jahwe chciał was wytępić.
Powtórzonego Prawa 9 26 Modliłem się do Jahwe mówiąc: "Panie nasz, Jahwe, nie zatracaj ludu swego, własności swojej, które uwolniłeś swą wielkością i wyprowadziłeś z Egiptu mocną ręką.
Powtórzonego Prawa 9 27 Pomnij na sługi twoje, Abrahama, Izaaka i Jakuba. Nie zwracaj uwagi na upór tego ludu, na jego nieprawość i jego grzech,
Powtórzonego Prawa 9 28 aby nie mówiono w kraju, z którego nas wyprowadziłeś: "Jahwe nie może doprowadzić ich do kraju, który im przyrzekł. Z nienawiści ku nim wyprowadził ich, aby pomarli na pustyni".
Powtórzonego Prawa 9 29 A oni są przecież Twoim ludem, Twoją własnością, które wyprowadziłeś z ogromną mocą i wyciągniętym ramieniem".

Powtórzonego Prawa 10  1 W tym czasie powiedział mi Jahwe: "Wyciosaj sobie dwie kamienne tablice podobne do pierwszych, a wstąp do mnie na górę. Uczyń też arkę z drzewa.
Powtórzonego Prawa 10  2 Napiszę na tablicach przykazania, które były na pierwszych tablicach — stłuczonych przez ciebie — i włożysz je do arki".
Powtórzonego Prawa 10  3 Uczyniłem arkę z drzewa akacjowego, wyciosałem dwie kamienne tablice, podobne do pierwszych, i wstąpiłem na górę, mając w rękach obie tablice.
Powtórzonego Prawa 10  4 A On napisał na tablicach pismem, jak poprzednio, Dziesięć Przykazań, które Jahwe do was wyrzekł na górze spośród ognia w dniu zgromadzenia, i dał mi je Jahwe.
Powtórzonego Prawa 10  5 Odwróciłem się i zszedłem z góry, by złożyć tablice w arce, którą uczyniłem, i tam pozostały, jak mi Jahwe rozkazał.
Powtórzonego Prawa 10  6 (Synowie Izraela wyszli z Beerot, posiadłości synów Jaakana, i udali się do Mosery. Tam umarł Aaron i tam go pogrzebano, a jego syn, Eleazar, został zamiast niego kapłanem.
Powtórzonego Prawa 10  7 Stamtąd wyruszyli do Gudgoda, a z Gudgoda do Jotbata, kraju obfitującego w potoki.
Powtórzonego Prawa 10  8 W tym czasie wybrał Jahwe pokolenie Lewiego do noszenia Arki Przymierza Jahwe, by stali przy Jahwe, służyli Mu i błogosławili w Jego imieniu, [co dzieje się] aż do tego dnia.
Powtórzonego Prawa 10  9 Dlatego Lewi nie ma działu ani dziedzictwa wśród swoich braci, gdyż dziedzictwem jego jest Jahwe, jak powiedział do niego twój Bóg, Jahwe).
Powtórzonego Prawa 10 10 Ja zostałem na górze, jak poprzednio, czterdzieści dni i czterdzieści nocy, i wysłuchał mnie Jahwe także i tym razem: nie chciał wytępić cię Jahwe.
Powtórzonego Prawa 10 11 I rzekł do mnie Jahwe: "Wstań, idź na czele ludu, by wyruszył i posiadł ziemię, którą poprzysiągłem dać ich przodkom".
Powtórzonego Prawa 10 12 A teraz, Izraelu, czego żąda od ciebie twój Bóg, Jahwe? Tylko tego, byś się bał swojego Boga, Jahwe, chodził wszystkimi Jego drogami, miłował Go, służył twemu Bogu, Jahwe, z całego swojego serca i z całej swej duszy,
Powtórzonego Prawa 10 13 strzegł poleceń Jahwe i Jego praw, które ja ci podaję dzisiaj dla twego dobra.
Powtórzonego Prawa 10 14 Do twojego Boga, Jahwe, należą niebiosa, niebiosa najwyższe, ziemia i wszystko, co jest na niej.
Powtórzonego Prawa 10 15 Tylko do twoich przodków skłonił się Jahwe, miłując ich; po nich spośród wszystkich narodów wybrał ich potomstwo, czyli was, jak jest dzisiaj.
Powtórzonego Prawa 10 16 Dokonajcie więc obrzezania waszego serca, nie bądźcie nadal [ludem] o twardym karku,
Powtórzonego Prawa 10 17 albowiem wasz Bóg, Jahwe, jest Bogiem nad bogami i Panem nad panami, Bogiem wielkim, potężnym i straszliwym, który nie ma względu na osoby i nie przyjmuje podarków.
Powtórzonego Prawa 10 18 On wymierza sprawiedliwość sierotom i wdowom, miłuje cudzoziemca, udzielając mu chleba i odzienia.
Powtórzonego Prawa 10 19 Wy także miłujcie cudzoziemca, boście sami byli cudzoziemcami w ziemi egipskiej.
Powtórzonego Prawa 10 20 Bójcie się Boga swego, Jahwe, Jemu się oddajcie, służcie Mu i na Jego imię przysięgajcie.
Powtórzonego Prawa 10 21 On waszą chwałą, On waszym Bogiem, On dla was uczynił te rzeczy straszliwe, które widziały wasze oczy.
Powtórzonego Prawa 10 22 W liczbie siedemdziesięciu osób zstąpili przodkowie wasi do Egiptu, a teraz wasz Bóg, Jahwe, uczynił was licznymi jak gwiazdy na niebie.

Powtórzonego Prawa 11  1 Miłujcie przeto Jahwe, swojego Boga, i wiernie przestrzegajcie Jego praw, nakazów i poleceń po wszystkie dni.
Powtórzonego Prawa 11  2 Wy poznaliście dzisiaj, a nie dzieci wasze, które nie znały i nie widziały pouczenia waszego Boga, Jahwe, Jego wielkości, Jego mocnej ręki i wyciągniętego ramienia,
Powtórzonego Prawa 11  3 znaków i dzieł, wszystkiego, czego dokonał w Egipcie względem faraona, króla egipskiego, i całej jego ziemi;
Powtórzonego Prawa 11  4 co uczynił wojsku egipskiemu, jego koniom i jego rydwanom — jak je kazał zatopić wodom Morza Czerwonego podczas pościgu za wami — wygubił ich Jahwe aż do dnia dzisiejszego;
Powtórzonego Prawa 11  5 co uczynił wam na pustyni, aż do waszego przyjścia na to miejsce;
Powtórzonego Prawa 11  6 co uczynił Datanowi i Abiramowi, synom Eliaba, potomka Rubena, gdy ziemia otwarła swą paszczę i pochłonęła ich spośród Izraela razem z ich rodzinami, ich namiotami i całym ich dobytkiem.
Powtórzonego Prawa 11  7 Wasze bowiem oczy widziały całe to wielkie dzieło Jahwe, które On uczynił.
Powtórzonego Prawa 11  8 Strzeżcie przeto wszystkich nakazów, które wam dzisiaj daję, abyście byli dość mocni, by wejść i posiąść ziemię, do której dziś idziecie, by ją posiąść;
Powtórzonego Prawa 11  9 byście długo żyli w ziemi, którą poprzysiągł Jahwe dać przodkom waszym i potomstwu ich: ziemię opływającą w mleko i miód.
Powtórzonego Prawa 11 10 Gdyż ziemia, którą idziecie posiąść, nic jest podobna do ziemi egipskiej, skąd wyszliście, a w którą posiawszy nasienie doprowadzaliście wodę jak do ogrodu warzywnego przy pomocy nóg.
Powtórzonego Prawa 11 11 Ziemia, którą idziecie posiąść, jest krajem gór i dolin, pijącym wodę z deszczu niebieskiego.
Powtórzonego Prawa 11 12 To ziemia, którą stale nawiedza wasz Bóg, Jahwe, na której spoczywają oczy waszego Boga, Jahwe, od początku roku aż do końca.
Powtórzonego Prawa 11 13 Jeśli będziecie słuchać pilnie nakazów, które wam dziś daję, miłując waszego Boga, Jahwe, i służąc Mu z całego serca i z całej duszy,
Powtórzonego Prawa 11 14 ześle On deszcz na waszą ziemię we właściwym czasie, jesienny jak i wiosenny, i zbierzecie wasze zboże, moszcz i oliwę.
Powtórzonego Prawa 11 15 Da też trawę na polach dla waszego bydła. Będziecie mieli żywności do syta.
Powtórzonego Prawa 11 16 Strzeżcie się, by serce wasze nie pozwoliło się omamić, abyście nie odeszli i nie służyli obcym bogom i nie oddawali im pokłonu,
Powtórzonego Prawa 11 17 bo zapaliłby się gniew Jahwe na was, i zamknąłby niebo, aby nie padał deszcz, ziemia nie wydałaby plonów, i prędko zginęlibyście w tej pięknej ziemi, którą wam daje Jahwe.
Powtórzonego Prawa 11 18 Weźcie przeto sobie te moje słowa do serca i duszy. Przywiążcie je sobie jako znak na ręku. Niech one wam będą ozdobą między oczami.
Powtórzonego Prawa 11 19 Nauczcie ich wasze dzieci, powtarzając je im, gdy przebywacie w domu, gdy idziecie drogą, gdy kładziecie się i wstajecie.
Powtórzonego Prawa 11 20 Napiszesz je na odrzwiach swojego domu i na bramach [miasta],
Powtórzonego Prawa 11 21 aby się pomnożyły twoje dni i dni twoich dzieci w kraju, który przodkom waszym poprzysiągł dać Jahwe — dni tak długie, jak dni niebios, które są nad ziemią.
Powtórzonego Prawa 11 22 Jeśli pilnie strzec będziecie wszystkich tych poleceń, które ja wam dziś nakazuję pełnie, miłując waszego Boga, Jahwe, postępując według wszystkich Jego dróg i Jego się trzymając —
Powtórzonego Prawa 11 23 wypędzi Jahwe wszystkie te narody przed wami i usuniecie narody większe i mocniejsze od was.
Powtórzonego Prawa 11 24 Każde miejsce, po którym będzie chodzić stopa waszej nogi, będzie wasze. Granice wasze sięgać będą od pustyni aż do Libanu, od rzeki Eufrat aż do Morza Zachodniego.
Powtórzonego Prawa 11 25 Nikt przed wami się nie ostoi, strach przed wami i przerażenie będzie siał wasz Bóg, Jahwe, po całej ziemi, po której będziecie chodzić, jak wam zapowiedział.
Powtórzonego Prawa 11 26 Widzicie, ja kładę dziś przed wami błogosławieństwo albo przekleństwo.
Powtórzonego Prawa 11 27 Błogosławieństwo, jeśli usłuchacie poleceń waszego Boga, Jahwe, które ja wam dzisiaj daję —
Powtórzonego Prawa 11 28 przekleństwo, jeśli nie usłuchacie poleceń waszego Boga, Jahwe, jeśli odstąpicie od drogi, którą ja wam dzisiaj wskazuję, a pójdziecie za bogami obcymi, których nie znacie.
Powtórzonego Prawa 11 29 Gdy wasz Bóg, Jahwe, wprowadzi was do ziemi, którą idziecie posiąść, ogłosicie błogosławieństwo na górze Garizim, a przekleństwo na górze Ebal.
Powtórzonego Prawa 11 30 Czyż nie są te góry za Jordanem, za drogą zachodnią do ziemi Kananejczyków, mieszkających w Arabie, naprzeciw Gilgal, niedaleko dębów More?
Powtórzonego Prawa 11 31 Bo wy przejdziecie przez Jordan, idąc posiąść ziemię, którą wam daje wasz Bóg, Jahwe. Gdy ją posiądziecie i będziecie w niej mieszkać,
Powtórzonego Prawa 11 32 wypełniajcie pilnie wszystkie prawa i nakazy, które ja wam dzisiaj daję.

Powtórzonego Prawa 12  1 Takie są prawa i nakazy, których będziecie przestrzegać w kraju, który wam dał Jahwe, Bóg przodków waszych, w posiadanie po wszystkie dni waszego życia na ziemi.
Powtórzonego Prawa 12  2 Zniszczycie doszczętnie wszystkie miejsca, gdzie narody, które wy pozbawicie dziedzictwa, służyły swoim bogom: na górach wysokich, na wzgórzach i pod każdym drzewem zielonym.
Powtórzonego Prawa 12  3 Wywrócicie ołtarze, połamiecie ich stele, aszery ich ogniem spalicie, porąbiecie w kawałki posągi ich bogów. Zniweczycie ich imię na tym miejscu.
Powtórzonego Prawa 12  4 Nie postąpicie tak z waszym Bogiem, Jahwe,
Powtórzonego Prawa 12  5 lecz szukać będziecie miejsca, które sobie wybierze wasz Bóg, Jahwe, spomiędzy wszystkich pokoleń, by tam umieścić swe imię na mieszkanie, tam pójdziecie,
Powtórzonego Prawa 12  6 tam zaniesiecie wasze całopalenia, krwawe ofiary, dziesięciny, ofiary waszej ręki, to, coście ślubowali, i wasze ofiary dobrowolne, oraz pierworodne z większego lub mniejszego bydła.
Powtórzonego Prawa 12  7 Tam też wobec waszego Boga, Jahwe, ucztować będziecie wy ze swymi rodzinami, cieszyć się z dóbr, które wasza ręka osiągnęła, w czym błogosławił wam Bóg wasz, Jahwe.
Powtórzonego Prawa 12  8 Nie będziecie więc czynić wszystkiego, jak my tu dzisiaj czynimy: każdy, co się wydaje słuszne;
Powtórzonego Prawa 12  9 bo jeszcze nie przyszliście teraz do miejsca stałego pobytu, do własności, którą wam daje Bóg wasz, Jahwe.
Powtórzonego Prawa 12 10 Lecz gdy przejdziecie Jordan i osiądziecie w ziemi, którą Bóg wasz, Jahwe, daje wam na własność, a On udzieli wam pokoju ze strony wszystkich wrogów okolicznych — żyć będziecie bezpiecznie.
Powtórzonego Prawa 12 11 Gdy wybierze sobie wasz Bóg, Jahwe, miejsce na mieszkanie dla imienia swego, tam zaniesiecie wszystko, co ja wam dziś nakazuję: całopalenia, ofiary krwawe, dziesięciny, dary z twej ręki, wszystko, co przeznaczycie ślubem dla Jahwe.
Powtórzonego Prawa 12 12 Wobec waszego Boga, Jahwe, cieszyć się będziecie wy, synowie wasi i córki, słudzy, niewolnice, a także lewita przebywający w waszych murach, bo on nie ma działu ani dziedzictwa razem z wami.
Powtórzonego Prawa 12 13 Strzeż się, byś nie składał swych ofiar całopalnych na każdym miejscu, które zobaczysz,
Powtórzonego Prawa 12 14 bo całopalenia swe będziesz składał tylko na miejscu, które sobie obierze Jahwe w jednym z twoich pokoleń, i tam zaniesiesz wszystko, co ja ci nakazuję.
Powtórzonego Prawa 12 15 Wszakże zależnie od twej chęci, stosownie do błogosławieństwa, jakiego twój Bóg, Jahwe, ci udzieli, możesz uprawiać ubój i jeść mięso w obrębie twych murów. Może je spożywać czysty i nieczysty, jak się je gazelę i jelenia.
Powtórzonego Prawa 12 16 Tylko od krwi będziesz się wstrzymywał, wylejesz ją na ziemię jak wodę.
Powtórzonego Prawa 12 17 Nie będziesz spożywał w obrębie swych murów dziesięcin ze zboża twego, z moszczu, oliwy, pierworodnych z bydła i trzody ani wszystkiego, coś ślubował Bogu swemu, Jahwe, ani ofiar dobrowolnych, ani darów z twej ręki,
Powtórzonego Prawa 12 18 gdyż wobec Boga swego, Jahwe, na miejscu, które sobie obierze Bóg twój, Jahwe — spożyjesz je ty, syn twój i córka, twój sługa, niewolnica, a także lewita, który jest w obrębie twych murów. Tam będziesz się cieszył wobec Boga swego, Jahwe, ze wszystkiego, co ręka twoja przyniesie.
Powtórzonego Prawa 12 19 Strzeż się, byś nie pomijał lewity po wszystkie twoje dni na twojej ziemi.
Powtórzonego Prawa 12 20 Gdy Bóg twój, Jahwe, rozszerzy twe granice, jak ci przyrzekł, a ty powiesz sobie: "Chcę jeść mięso", gdy dusza twoja zapragnie jeść mięso, możesz jeść mięso do woli.
Powtórzonego Prawa 12 21 Jeśli daleko od ciebie będzie miejsce, które obrał twój Bóg, Jahwe, by tam umieścić swe imię, możesz zabijać z większego i z mniejszego bydła, które ci dał Jahwe, stosownie do mojego nakazu, ile zechcesz, i będziesz spożywał w obrębie swych murów do woli.
Powtórzonego Prawa 12 22 Ale jeść będziesz, jak się je gazelę i jelenia; tak możesz je spożywać. Zarówno czysty, jak i nieczysty mogą je spożywać.
Powtórzonego Prawa 12 23 Ale się wystrzegaj spożywania krwi, bo we krwi jest życie, i nie będziesz spożywał życia razem z ciałem.
Powtórzonego Prawa 12 24 Nie będziesz jej spożywał, ale na ziemię ją wylejesz jak wodę.
Powtórzonego Prawa 12 25 Nie spożyjesz jej, aby ci dobrze było i synom twoim po tobie, za to, że uczyniłeś, co słuszne jest w oczach Jahwe.
Powtórzonego Prawa 12 26 Lecz ofiary święte przepisane tobie lub przyrzeczone ślubem weźmiesz ze sobą na to miejsce, które sobie obierze Jahwe.
Powtórzonego Prawa 12 27 Całopalenia — mięso i krew — złożysz na ołtarzu Boga swego, Jahwe: krew żertw wylejesz na ołtarzu Boga swego, Jahwe, a mięso spożyjesz.
Powtórzonego Prawa 12 28 Pilnie słuchaj i strzeż tego wszystkiego, co ja ci dziś nakazuję, aby dobrze było tobie i twemu potomstwu na wieki za to, że będziesz czynił to, co dobre i prawe w oczach twego Boga, Jahwe.
Powtórzonego Prawa 12 29 Gdy twój Bóg, Jahwe, wytępi przed tobą narody, które ty idziesz wydziedziczyć, gdy je wydziedziczysz i zamieszkasz w ich ziemi,
Powtórzonego Prawa 12 30 strzeż się, byś nie dał się skusić do pójścia w ich ślady. A po ich wytępieniu — byś nie szukał ich bogów, mówiąc: "W jaki sposób narody te służyły swym bogom? I ja będę czynił podobnie".
Powtórzonego Prawa 12 31 Nie uczynisz tak wobec Boga swego, Jahwe, bo to wszystko, czym brzydzi się Jahwe i czego nienawidzi, oni bogom swym czynili, nawet swych synów i córki w ogniu palili dla swych bogów.
Powtórzonego Prawa 12 32 [BT 13:1] Tych wszystkich rzeczy, przeze mnie nakazanych, pilnie będziesz przestrzegał, by je wykonać: niczego nie dodasz i niczego nie ujmiesz.

Powtórzonego Prawa 13  1 [BT 13:2] Jeśli powstanie u ciebie prorok lub wyjaśniacz snów i zapowie znak lub cud,
Powtórzonego Prawa 13  2 [BT 13:3] i spełni się znak albo cud, jaki ci zapowiedział, a potem ci powie: "Chodźmy do bogów obcych — których nie znałeś — i służmy im 
Powtórzonego Prawa 13  3 [BT 13:4] nie usłuchasz słów tego proroka albo wyjaśniacza snów. Gdyż twój Bóg, Jahwe, doświadcza cię, chcąc poznać, czy miłujesz Boga swego, Jahwe, z całego swego serca i z całej duszy.
Powtórzonego Prawa 13  4 [BT 13:5] Za Bogiem swoim, Jahwe, pójdziesz. Jego się będziesz bał, przestrzegając Jego poleceń. Jego głosu będziesz słuchał, Jemu będziesz służył i przylgniesz do Niego.
Powtórzonego Prawa 13  5 [BT 13:6] Ów zaś prorok lub wyjaśniacz snów musi umrzeć, bo chcąc cię odwieść od drogi, jaką iść ci nakazał twój Bóg, Jahwe, głosił odstępstwo od twego Boga, Jahwe, który cię wyprowadził z ziemi egipskiej, wybawił cię z domu niewoli. W ten sposób usuniesz zło spośród siebie.
Powtórzonego Prawa 13  6 [BT 13:7] Jeśli cię będzie pobudzał skrycie twój brat, syn twojej matki, twój syn lub córka albo żona, co na łonie twym spoczywa, albo przyjaciel tak ci miły jak ty sam, mówiąc: "Chodźmy, służmy bogom obcym", bogom, których nie znałeś ani ty, ani przodkowie twoi —
Powtórzonego Prawa 13  7 [BT 13:8] jakiemuś spośród bóstw okolicznych narodów, czy też dalekich od jednego krańca ziemi do drugiego —
Powtórzonego Prawa 13  8 [BT 13:9] nie usłuchasz go, nie ulegniesz mu, nie spojrzysz na niego z litością, nie będziesz miał miłosierdzia, nie będziesz taił jego przestępstwa.
Powtórzonego Prawa 13  9 [BT 13:10]  Winieneś go zabić, pierwszy podniesiesz rękę, aby go zgładzić, a potem cały lud.
Powtórzonego Prawa 13 10 [BT 13:11] Ukamienujesz go na śmierć, ponieważ usiłował cię odwieść od Boga twojego, Jahwe, który cię wywiódł z ziemi egipskiej, z domu niewoli.
Powtórzonego Prawa 13 11 [BT 13:12] Cały Izrael, słysząc to, ulęknie się i przestanie czynić to zło pośród siebie.
Powtórzonego Prawa 13 12 [BT 13:13] Jeśli usłyszysz w jednym z miast, które twój Bóg, Jahwe, daje ci na mieszkanie,
Powtórzonego Prawa 13 13 [BT 13:14] że wyszli spośród ciebie ludzie przewrotni i uwodzą mieszkańców swego miasta mówiąc: "Chodźmy, służmy obcym bogom!", których nie znacie —
Powtórzonego Prawa 13 14 [BT 13:15]  przeprowadzisz dochodzenia, zbadasz, spytasz, czy to prawda. Jeśli okaże się prawdą, że taką obrzydliwość popełniono pośród ciebie,
Powtórzonego Prawa 13 15 [BT 13:16] mieszkańców tego miasta wybijesz ostrzem miecza, a samo miasto razem ze zwierzętami obłożysz klątwą.
Powtórzonego Prawa 13 16 [BT 13:17] Cały swój łup zgromadzisz na środku placu i spalisz ogniem — miasto i cały łup jako ofiarę ku czci Boga swego, Jahwe. Zostanie ono wiecznym zwaliskiem, już go nie odbudujesz.
Powtórzonego Prawa 13 17 [BT 13:18] Nie przylgnie do twojej ręki nic z rzeczy poddanych klątwie, aby Jahwe zaniechał zapalczywości swego gniewu, a okazał litość i miłosierdzie, rozmnażając cię, jak przysiągł twym przodkom,
Powtórzonego Prawa 13 18 [BT 13:19] jeśli będziesz słuchał głosu Boga swego, Jahwe, strzegąc poleceń, które ja ci dzisiaj nakazuję wykonywać, czyniąc to, co słuszne jest w oczach Boga twego, Jahwe.

Powtórzonego Prawa 14  1 Wy jesteście dziećmi Boga waszego, Jahwe. Nie będziecie nacinać skóry ani strzyc krótko włosów nad czołem po umarłym,
Powtórzonego Prawa 14  2 bo wy jesteście ludem poświęconym Bogu swemu, Jahwe: was wybrał Jahwe, byście się stali ludem będącym Jego wyłączną własnością spośród wszystkich narodów, które są na ziemi.
Powtórzonego Prawa 14  3 Nie będziecie jedli nic obrzydliwego.
Powtórzonego Prawa 14  4 Oto zwierzęta, które możecie jeść: wół, baran, koza,
Powtórzonego Prawa 14  5 jeleń, gazela, daniel, koziorożec, antylopa, bawół i kozica.
Powtórzonego Prawa 14  6 Możecie jeść wszelkie zwierzę o rozdzielonym kopycie, to jest parzysto rozłożonej racicy, i które przeżuwa.
Powtórzonego Prawa 14  7 Nie będziecie jeść spośród tych, które przeżuwają albo mają kopyto, to jest rozdzieloną racicę, jak wielbłąd, zając i królik. Te przeżuwają, lecz nie mają podzielonych kopyt, uważać je będziecie za nieczyste.
Powtórzonego Prawa 14  8 Wieprz, który ma racicę rozdzieloną, lecz nie przeżuwa, jest nieczysty, mięsa jego jeść nie będziecie i padliny jego się nie dotkniecie.
Powtórzonego Prawa 14  9 Z tego, co jest w wodzie, będziecie spożywali wszystko, co ma płetwy i łuski.
Powtórzonego Prawa 14 10 A nie będziecie spożywali nic z tego, co nie ma płetw i łusek. Uważać to będziecie za nieczyste.
Powtórzonego Prawa 14 11 Wszelkie ptactwo czyste jeść możecie.
Powtórzonego Prawa 14 12 Tych spośród ptaków jeść nie będziecie: orła, sępa czarnego, orła morskiego,
Powtórzonego Prawa 14 13 wszelkich odmian kani, sępa i sokoła,
Powtórzonego Prawa 14 14 żadnego gatunku kruka,
Powtórzonego Prawa 14 15 strusia, sowy, mewy, żadnej odmiany jastrzębia,
Powtórzonego Prawa 14 16 puszczyka, ibisa, łabędzia,
Powtórzonego Prawa 14 17 pelikana, nurka, ścierwika,
Powtórzonego Prawa 14 18 bociana, żadnej odmiany czapli, dudka i nietoperza.
Powtórzonego Prawa 14 19 Każdy owad skrzydlaty jest dla was nieczysty, nie będziecie go spożywać.
Powtórzonego Prawa 14 20 Wszelkie ptactwo czyste możecie spożywać.
Powtórzonego Prawa 14 21 Nie będziecie spożywać żadnej padliny. Dasz to przychodniowi w twej miejscowości do spożycia albo sprzedasz obcemu; bo ty jesteś narodem świętym dla twego Boga, Jahwe. Nie będziesz gotował koźlęcia w mleku jego matki.
Powtórzonego Prawa 14 22 Złożysz dziesięcinę z plonu wszelkiego nasienia, z tego, co rokrocznie ziemia rodzi.
Powtórzonego Prawa 14 23 Będziesz spożywał w obliczu Boga swego, Jahwe — na miejscu, które sobie obierze na mieszkanie dla imienia swojego — dziesięcinę z twego zboża, moszczu i oliwy> pierworodne z bydła i trzody, byś po wszystkie dni nauczył się bać Boga swego, Jahwe.
Powtórzonego Prawa 14 24 Jeśli daleka będzie twoja droga, nie zdołasz tego zanieść, ponieważ daleko będzie miejsce, które sobie obierze Bóg twój, Jahwe, by tam umieścić swe imię — gdy twój Bóg, Jahwe, będzie ci błogosławił —
Powtórzonego Prawa 14 25 zamienisz dziesięcinę na srebro, weźmiesz srebro w sakiewce do ręki i pójdziesz na miejsce, które sobie obierze twój Bóg, Jahwe.
Powtórzonego Prawa 14 26 Kupisz tam za srebro wszystko, czego pragnie twoja dusza: większe i mniejsze bydło, wino, sycerę, wszystko, czego życzy sobie twoja dusza, i spożyjesz tam w obliczu Boga swego, Jahwe. Będziesz się cieszył ty i twoja rodzina.
Powtórzonego Prawa 14 27 Nie opuścisz też lewity, który jest w twoich murach, bo nie ma on działu ani dziedzictwa z tobą.
Powtórzonego Prawa 14 28 Pod koniec trzech lat odłożysz wszystkie dziesięciny z plonu trzeciego roku i zostawisz w twych bramach.
Powtórzonego Prawa 14 29 Wtedy przyjdzie lewita, bo nie ma działu ani dziedzictwa z tobą, obcy, sierota i wdowa, którzy są w twoich murach, będą jedli i nasycą się, aby ci błogosławił Bóg, Jahwe, w każdej pracy twej ręki, której się podejmiesz.

Powtórzonego Prawa 15  1 Pod koniec siódmego roku ustanowisz darowanie długów.
Powtórzonego Prawa 15  2 Na tym będzie polegało darowanie długów: każdy wierzyciel daruje pożyczkę udzieloną bliźniemu, nie będzie się domagał zwrotu od bliźniego lub swego brata, ponieważ ogłoszone jest darowanie ku czci Jahwe.
Powtórzonego Prawa 15  3 Od obcego możesz się domagać zwrotu, lecz co ci się należy od brata, daruje twa ręka.
Powtórzonego Prawa 15  4 Ale u ciebie nie powinno być ubogiego. Jahwe bowiem pobłogosławi ci w ziemi, którą Bóg twój, Jahwe, daje ci w posiadanie,
Powtórzonego Prawa 15  5 jeżeli będziesz słuchał wiernie głosu Boga swego, Jahwe, wykonując dokładnie wszystkie polecenia, które ja tobie dziś daję.
Powtórzonego Prawa 15  6 Bo twój Bóg, Jahwe, pobłogosławi ci tak, jak ci to powiedział. Będziesz pożyczał wielu narodom, a sam od nikogo nie będziesz pożyczał; będziesz panował nad wielu narodami, a one nad tobą nie zapanują.
Powtórzonego Prawa 15  7 Jeśli będzie u ciebie ubogi któryś z twych braci, w jednym z twoich miast, w kraju, który ci daje twój Bóg, Jahwe, nie okażesz twardego serca wobec niego ani nie zamkniesz swej ręki przed ubogim swym bratem,
Powtórzonego Prawa 15  8 lecz otworzysz mu swą rękę i szczodrze mu udzielisz pożyczki, ile mu będzie potrzeba.
Powtórzonego Prawa 15  9 Strzeż się, by nie powstała w twym sercu niegodziwa myśl: "Blisko jest rok siódmy, rok darowania", byś złym okiem nie patrzał na ubogiego twego brata nie udzielając mu pomocy. On będzie wzywał Jahwe przeciwko tobie, a ty obciążysz się grzechem.
Powtórzonego Prawa 15 10 Chętnie mu udziel, niech serce twe nie boleje, że dajesz. Za to będzie ci Bóg twój, Jahwe, błogosławił w każdej czynności i w każdej pracy twej ręki.
Powtórzonego Prawa 15 11 Ubogiego bowiem nie zabraknie w tym kraju, dlatego ja nakazuję: Otwórz szczodrze rękę swemu bratu uciśnionemu lub ubogiemu w twej ziemi.
Powtórzonego Prawa 15 12 Jeśli tobie zostanie sprzedany brat twój, Hebrajczyk lub Hebrajka, będzie niewolnikiem przez sześć lat. W siódmym roku wolnym go wypuścisz od siebie.
Powtórzonego Prawa 15 13 Uwalniając go, nie pozwolisz mu odejść z pustymi rękami.
Powtórzonego Prawa 15 14 Podarujesz mu cośkolwiek z twego drobnego bydła, klepiska i tłoczni. Dasz mu coś z tego, w czym Bóg twój, Jahwe, tobie pobłogosławił.
Powtórzonego Prawa 15 15 Przypomnisz sobie, żeś był niewolnikiem w ziemi egipskiej i wybawił cię twój Bóg, Jahwe. Dlatego ci daję dzisiaj ten nakaz.
Powtórzonego Prawa 15 16 Jeśli on ci powie: "Nie pójdę od ciebie", bo miłuje ciebie i dom twój, gdyż dobrze mu u ciebie —
Powtórzonego Prawa 15 17 weźmiesz szydło, przekłujesz mu ucho [przyłożywszy je] do drzwi, i będzie ci niewolnikiem na zawsze. Z niewolnicą postąpisz tak samo.
Powtórzonego Prawa 15 18 Niech ci się to przykrym nie wydaje, że wypuszczasz go wolno od siebie, gdyż służąc ci przez sześć lat, jest wart podwójnej zapłaty najemnika, a Jahwe będzie ci błogosławił we wszystkim, co uczynisz.
Powtórzonego Prawa 15 19 Masz poświęcić Bogu swemu, Jahwe, każdego pierworodnego samca, który się urodzi z większego lub mniejszego bydła. Nie będziesz używał do pracy pierworodnego z cielców i nie będziesz strzygł pierworodnego swej owcy.
Powtórzonego Prawa 15 20 Spożyjesz je, ty i twój dom w obliczu Boga twego, Jahwe, rokrocznie w miejscu, które sobie obierze Jahwe.
Powtórzonego Prawa 15 21 Jeśli będzie miało jakąś skazę — będzie kulawe, ślepe — lub jakąkolwiek inną skazę, nie złożysz go na ofiarę dla Jahwe, swego Boga;
Powtórzonego Prawa 15 22 spożyjesz je w swoim mieście. Czysty i nieczysty człowiek może go jeść, jak się je gazelę lub jelenia.
Powtórzonego Prawa 15 23 Tylko krwi nie będziesz spożywał, ale ją wylejesz na ziemię jak wodę.

Powtórzonego Prawa 16  1 Pilnuj przestrzegania miesiąca Abib i święcenia Paschy ku czci Boga swego, Jahwe, gdyż w miesiącu Abib, nocą, twój Bóg, Jahwe, wyprowadził cię z Egiptu.
Powtórzonego Prawa 16  2 Złożysz ofiarę paschalną ku czci swego Boga, Jahwe, z owiec i cielców w miejscu, które sobie obierze Jahwe na mieszkanie dla imienia swego.
Powtórzonego Prawa 16  3 Nie będziesz jadł wraz z nią chleba kwaszonego. Przez siedem dni będziesz jadł z tymi ofiarami przaśniki — chleb upokorzenia — gdyż w pośpiechu wyszedłeś z ziemi egipskiej — abyś pamiętał o dniu wyjścia z ziemi egipskiej po wszystkie dni swego życia.
Powtórzonego Prawa 16  4 Nie zobaczy się u ciebie kwasu, w całej twej posiadłości, przez siedem dni. Z mięsa, które złożysz na ofiarę wieczorem dnia poprzedniego, niczego przez noc nie zostawisz do rana.
Powtórzonego Prawa 16  5 Nie będziesz mógł składać ofiary paschalnej w żadnej miejscowości, którą ci daje twój Bóg, Jahwe;
Powtórzonego Prawa 16  6 lecz w miejscu, które sobie obierze Bóg twój, Jahwe, na mieszkanie dla swego imienia — tam złożysz ofiarę paschalną wieczorem o zachodzie słońca, w godzinie wyjścia swego z Egiptu.
Powtórzonego Prawa 16  7 Upieczesz i spożyjesz ją na miejscu, które sobie obierze twój Bóg, Jahwe, a rano zawrócisz i pójdziesz do swoich namiotów.
Powtórzonego Prawa 16  8 Sześć dni będziesz jadł przaśniki, a w siódmym dniu jest uroczyste zgromadzenie ku czci twego Boga, Jahwe: żadnej pracy nie będziesz wykonywał.
Powtórzonego Prawa 16  9 Odliczysz sobie siedem tygodni. Gdy zacznie sierp żąć zboże, rozpoczniesz liczyć te siedem tygodni.
Powtórzonego Prawa 16 10 I będziesz obchodził Święto Tygodni ku czci Boga twego, Jahwe, z ofiarą według wspaniałomyślności twej ręki, złożoną stosownie do tego, jak ci pobłogosławi Bóg twój, Jahwe.
Powtórzonego Prawa 16 11 Będziesz się cieszył w obliczu Boga twego, Jahwe, w miejscu, które sobie obierze Bóg twój, Jahwe, na mieszkanie imienia swojego, ty, syn twój i córka, sługa twój i niewolnica, a także lewita, który jest w twoich murach, obcy, sierota i wdowa, którzy żyją u ciebie.
Powtórzonego Prawa 16 12 Przypomnisz sobie, żeś był niewolnikiem w Egipcie, dlatego będziesz przestrzegał tych praw.
Powtórzonego Prawa 16 13 Będziesz obchodził Święto Namiotów przez siedem dni po zebraniu plonów z twego klepiska i tłoczni.
Powtórzonego Prawa 16 14 W to święto będziesz się radował ty, syn twój i córka, sługa twój i niewolnica, a także lewita, obcy, sierota i wdowa, którzy żyją w twoich murach.
Powtórzonego Prawa 16 15 Przez siedem dni będziesz świętować ku czci Boga swego, Jahwe, w miejscu, które sobie obierze Jahwe, za to, że ci błogosławi Bóg twój, Jahwe, we wszystkich twoich zbiorach, w każdej pracy twych rąk, i abyś był pełen radości.
Powtórzonego Prawa 16 16 Trzy razy do roku ukaże się każdy mężczyzna wobec Boga twego, Jahwe, w miejscu, które sobie obierze: na Święto Przaśników, na Święto Tygodni i na Święto Namiotów. Nie ukaże się przed obliczem Jahwe z próżnymi rękami.
Powtórzonego Prawa 16 17 A dar każdego będzie zależny od błogosławieństwa Boga twego, Jahwe, jakim cię obdarzy.
Powtórzonego Prawa 16 18 Ustanowisz sobie rządców i urzędników we wszystkich miastach, które ci daje twój Bóg, Jahwe, dla wszystkich pokoleń. Oni sądzić będą lud sądem sprawiedliwym.
Powtórzonego Prawa 16 19 Nie będziesz naginał prawa, nie będziesz stronniczy i podarku nie przyjmiesz, gdyż podarek zaślepia oczy mędrców i w złą stronę kieruje słowa sprawiedliwych.
Powtórzonego Prawa 16 20 Dąż wyłącznie do sprawiedliwości, byś żył i posiadł ziemię, którą ci daje twój Bóg, Jahwe.
Powtórzonego Prawa 16 21 Nie ustawisz aszery z żadnego drzewa koło ołtarza Boga swego, Jahwe, jaki sobie zbudujesz.
Powtórzonego Prawa 16 22 Nie umieścisz steli, której nienawidzi Bóg twój, Jahwe.

Powtórzonego Prawa 17  1 Nie złożysz na ofiarę dla Boga swego, Jahwe, cielca lub mniejszego bydła, gdyby miały skazę lub jakikolwiek brak, gdyż brzydzi się tym Bóg twój, Jahwe.
Powtórzonego Prawa 17  2 Jeśli się znajdzie u ciebie w jednym z miast twoich, danych ci przez Boga twego, Jahwe, mężczyzna lub kobieta, ktoś, kto czynić będzie to, co jest złe w oczach twego Boga, Jahwe, przestępując Jego przymierze,
Powtórzonego Prawa 17  3 przechodząc do bogów obcych, by służyć im i oddawać pokłon, jak słońcu, księżycowi lub całemu wojsku niebieskiemu, czego nie nakazałem,
Powtórzonego Prawa 17  4 skoro ci to zostanie doniesione, wysłuchasz i zbadasz dokładnie sprawę. Jeśli okaże się prawdą, że taką ohydę popełniono w Izraelu,
Powtórzonego Prawa 17  5 zaprowadzisz tego mężczyznę lub tę kobietę — którzy tej złej rzeczy się dopuścili — do bramy miasta i będziesz tego mężczyznę lub tę kobietę kamienował, aż śmierć nastąpi.
Powtórzonego Prawa 17  6 Na słowo dwu lub trzech świadków skaże się na śmierć; nie wyda się wyroku na słowo jednego świadka.
Powtórzonego Prawa 17  7 Ręka świadków pierwsza zabijać będzie skazańca, a potem ręka całego ludu. Usuniesz zło spośród siebie.
Powtórzonego Prawa 17  8 Jeśli za trudno ci będzie osądzić jakiś wypadek, jak zabójstwo, spór lub zranienie czy kłótnie, jakikolwiek proces w twym mieście, wstaniesz i pójdziesz do miejsca, które sobie obierze Bóg twój, Jahwe.
Powtórzonego Prawa 17  9 Tam udasz się do kapłanów-lewitów i do sędziego, który w tych dniach będzie sprawował urząd. Poradzisz się, oni ci dadzą rozstrzygnięcie.
Powtórzonego Prawa 17 10 Zastosujesz się do orzeczenia, jakie ci wydadzą w miejscu, które sobie obierze Jahwe, i pilnie wykonasz wszystko, o czym cię pouczą.
Powtórzonego Prawa 17 11 Postąpisz ściśle według ich pouczenia i według ich rozstrzygnięcia, jakie ci dadzą, nie zbaczając ani na prawo, ani na lewo od ich orzeczenia.
Powtórzonego Prawa 17 12 Człowiek, który pychą uniesiony nie usłucha kapłana, ustanowionego tam, aby służyć Bogu twemu, Jahwe, czy też sędziego, zostanie ukarany śmiercią. Usuniesz zło z Izraela.
Powtórzonego Prawa 17 13 Cały lud słysząc to ulęknie się i już więcej nie będzie się unosił pychą.
Powtórzonego Prawa 17 14 Gdy wejdziesz do kraju, który ci daje Bóg twój, Jahwe, gdy go posiądziesz i w nim zamieszkasz, jeśli powiesz sobie: "Chcę ustanowić króla nad sobą, jak mają wszystkie okoliczne narody 
Powtórzonego Prawa 17 15 tego tylko ustanowisz królem, kogo sobie twój Bóg, Jahwe, wybierze spośród twych braci — jego uczynisz królem. Nie możesz ogłosić królem nad sobą kogoś obcego, kto nie byłby twoim bratem.
Powtórzonego Prawa 17 16 Tylko nie będzie on nabywał wielu koni i nie zaprowadzi ludu do Egiptu, aby mieć wiele koni. Powiedział bowiem wam Jahwe: Tą drogą nigdy wracać nie będziecie.
Powtórzonego Prawa 17 17 Nie będzie miał zbyt wielu żon, aby nie odwróciło się jego serce. Nie będzie gromadził wielkiej ilości srebra i złota.
Powtórzonego Prawa 17 18 Gdy zasiądzie na królewskim swym tronie, sporządzi sobie na zwoju odpis tego Prawa z tekstu kapłanów-lewitów.
Powtórzonego Prawa 17 19 Będzie go miał przy sobie i będzie go czytał po wszystkie dni swego życia, aby się nauczył czcić Boga swego, Jahwe, strzegąc wszystkich słów tego Prawa i stosując jego postanowienia,
Powtórzonego Prawa 17 20 by uniknąć wynoszenia się nad swych braci i zbaczania od przykazań na prawo czy też na lewo, aby długo królował on i synowie jego w Izraelu.

Powtórzonego Prawa 18  1 Kapłani, lewici, całe pokolenie Lewiego, nie będzie miało działu ani dziedzictwa w Izraelu. Żywić się będą z ofiar spalanych ku czci Jahwe i Jego dziedzictwa.
Powtórzonego Prawa 18  2 Nie będzie miało ono dziedzictwa wśród swoich braci: Jahwe jest jego dziedzictwem, jak mu to powiedział.
Powtórzonego Prawa 18  3 Takie uprawnienie ma kapłan w stosunku do ludu, składającego ofiary: z cielca lub sztuki mniejszego bydła oddadzą kapłanowi łopatkę, szczękę i żołądek.
Powtórzonego Prawa 18  4 Oddasz mu pierwociny swego zboża, moszczu, oliwy i pierwociny ze strzyżenia owiec.
Powtórzonego Prawa 18  5 Jego bowiem wybrał twój Bóg, Jahwe, spośród wszystkich pokoleń twoich, aby był na służbie ku czci imienia Jahwe: on i jego synowie po wszystkie czasy.
Powtórzonego Prawa 18  6 Jeśli lewita, przebywający w jednym z twoich miast w całym Izraelu, zapragnie kiedykolwiek pójść do miejsca wybranego przez Jahwe,
Powtórzonego Prawa 18  7 aby spełnić posługi ku czci imienia Boga twego, Jahwe, jak wszyscy jego bracia lewici, będący tam na służbie w obliczu Jahwe,
Powtórzonego Prawa 18  8 będzie jadł równą część z nimi, bez uszczerbku dla swych dochodów z ojcowizny.
Powtórzonego Prawa 18  9 Gdy ty wejdziesz do kraju, który ci daje twój Bóg, Jahwe, nie ucz się popełniać tych samych obrzydliwości jak tamte narody.
Powtórzonego Prawa 18 10 Nie znajdzie się pośród ciebie nikt, kto by przeprowadzał przez ogień swego syna lub córkę, uprawiał wróżby, przepowiednie, magię i czary;
Powtórzonego Prawa 18 11 nikt, kto by uprawiał zaklęcia, pytał duchów, wywoływał umarłych.
Powtórzonego Prawa 18 12 Obrzydliwy jest bowiem dla Jahwe każdy, kto to czyni. Z powodu tych obrzydliwości wypędza ich twój Bóg, Jahwe, sprzed twego oblicza.
Powtórzonego Prawa 18 13 Dochowasz pełnej wierności Bogu swemu, Jahwe.
Powtórzonego Prawa 18 14 Te narody bowiem, które ty wydziedziczysz, słuchały wróżbitów i wywołujących umarłych. Lecz tobie nie pozwala na to twój Bóg, Jahwe.
Powtórzonego Prawa 18 15 Bóg twój, Jahwe, wzbudzi ci proroka spośród braci twoich, podobnego do mnie. Jego będziesz słuchał.
Powtórzonego Prawa 18 16 Właśnie o to prosiłeś Boga swego, Jahwe, na Horebie, w dniu zgromadzenia: "Niech więcej nie słucham głosu Boga mojego, Jahwe, i niech już nie widzę tego wielkiego ognia, abym nie umarł".
Powtórzonego Prawa 18 17 I odrzekł mi Jahwe: "Dobrze powiedzieli.
Powtórzonego Prawa 18 18 Wzbudzę im proroka spośród ich braci, takiego jak ty, i włożę w jego usta moje słowa, będzie im mówił wszystko, co rozkażę.
Powtórzonego Prawa 18 19 Jeśli ktoś nie będzie słuchać moich słów, które on wypowie w moim imieniu, Ja od niego zażądam zdania sprawy.
Powtórzonego Prawa 18 20 Lecz jeśli który prorok odważy się mówić w moim imieniu to, czego mu nie rozkazałem, albo wystąpi w imieniu bogów obcych — taki prorok musi ponieść śmierć".
Powtórzonego Prawa 18 21 Jeśli pomyślisz w swym sercu: "A w jaki sposób poznam słowo, którego Jahwe nie mówił?" —
Powtórzonego Prawa 18 22 gdy prorok przepowie coś w imieniu Jahwe, a słowo jego będzie bez skutku i nie spełni się, [znaczy to, że] tego Jahwe do niego nie mówił, lecz w swej pysze powiedział to sam prorok. Nie będziesz się go obawiał.

Powtórzonego Prawa 19  1 Gdy Bóg twój, Jahwe, wytępi narody, których ziemię ci daje, abyś je z niej wypędził i zamieszkał w ich miastach i domach —
Powtórzonego Prawa 19  2 ustanowisz sobie trzy miasta w kraju, który ci daje Bóg twój, Jahwe, abyś go posiadł.
Powtórzonego Prawa 19  3 Drogę do nich utrzymasz w dobrym stanie i na trzy części podzielisz obszar kraju, który ci daje twój Bóg, Jahwe, aby tam schronienie znalazł każdy zabójca.
Powtórzonego Prawa 19  4 I tak, jeżeli ktoś zabił bliźniego przypadkiem, nie żywiąc z dawna do niego nienawiści, to gdy się tam schroni, może ocalić swoje życie.
Powtórzonego Prawa 19  5 Jeśli na przykład poszedł z drugim do lasu ścinać drzewo, uchwycił ręką siekierę, by ciąć w drzewo, żelazo zaś odpadło od drzewca i trafiło śmiertelnie bliźniego — taki może schronić się do jednego z tych miast, by ratować swe życie,
Powtórzonego Prawa 19  6 aby ścigający mściciel krwi gniewem wzburzony nie dosięgnął go ze względu na zbyt daleką drogę i życia go nie pozbawił, gdyż ten nie jest winien śmierci, bo nie żywił zastarzałej nienawiści do zmarłego.
Powtórzonego Prawa 19  7 Dlatego ja ci rozkazuję: Trzy miasta sobie ustanowisz.
Powtórzonego Prawa 19  8 Gdy poszerzy twój Bóg, Jahwe, twe granice, jak to poprzysiągł twym przodkom, i odda ci całą ziemię, którą poprzysiągł dać przodkom,
Powtórzonego Prawa 19  9 jeśli będziesz strzegł pilnie całego tego prawa, które ja ci dzisiaj przedkładam, miłując Boga swego, Jahwe, chodząc Jego drogami po wszystkie dni, wtedy dodasz jeszcze do tych miast dalsze trzy miasta,
Powtórzonego Prawa 19 10 by nie wylewać niewinnej krwi w tym kraju, który ci twój Bóg, Jahwe, daje w posiadanie. W przeciwnym razie krew ciążyć będzie na tobie.
Powtórzonego Prawa 19 11 Jeśli jednak człowiek z nienawiści do swego bliźniego czatował na niego, powstał przeciw niemu, uderzył go śmiertelnie, tak iż tamten umarł, i potem uciekł do jednego z tych miast,
Powtórzonego Prawa 19 12 starsi tego miasta poślą po niego, zabiorą go stamtąd i oddadzą w ręce mściciela krwi, by umarł.
Powtórzonego Prawa 19 13 Nie zlituje się nad nim twoje oko, usuniesz spośród Izraela [przelanie] krwi niewinnego, by ci się dobrze powodziło
Powtórzonego Prawa 19 14 Nie przesuniesz miedzy swego bliźniego, postawionej przez przodków na dziedzictwie otrzymanym w kraju, danym ci w posiadanie przez Boga twego, Jahwe.
Powtórzonego Prawa 19 15 Nie przyjmie się zeznania jednego świadka przeciwko nikomu, w żadnym przestępstwie i w żadnej zbrodni. Lecz każda zbrodnia popełniona musi być potwierdzona zeznaniem dwu lub trzech świadków.
Powtórzonego Prawa 19 16 Jeśli powstanie świadek złośliwy przeciw komuś, oskarżając go o przekroczenie prawa,
Powtórzonego Prawa 19 17 dwu ludzi wiodących między sobą spór stanie wobec Jahwe przed kapłanami i przed sędziami urzędującymi w tym czasie.
Powtórzonego Prawa 19 18 Jeśli ci sędziowie zbadawszy sprawę dokładnie dowiodą fałszu świadkowi — jeżeli świadek taki fałszywie oskarżył brata swego —
Powtórzonego Prawa 19 19 uczyńcie mu, jak on zamierzał uczynić swemu bratu. Usuniesz zło spośród siebie,
Powtórzonego Prawa 19 20 a reszta słysząc to, ulęknie się i nie uczyni więcej nic takiego pośród siebie.
Powtórzonego Prawa 19 21 Twe oko nie będzie miało litości. Życie za życie, oko za oko, ząb za ząb, ręka za rękę, noga za nogę.

Powtórzonego Prawa 20  1 Jeśli się udasz na wojnę przeciw twemu wrogowi, a zauważysz, że koni, rydwanów i ludzi tam jest więcej niż u ciebie, nie lękaj się ich, gdyż z tobą jest twój Bóg, Jahwe, który cię wywiódł z ziemi egipskiej.
Powtórzonego Prawa 20  2 Gdy będziecie zaczynali walkę, wystąpi kapłan i przemówi do narodu,
Powtórzonego Prawa 20  3 mówiąc mu: "Słuchaj, Izraelu! Zaczynacie dzisiaj walkę przeciw wrogom waszym, niech trwoga przed nimi was nie ogarnia! Niech serce wam nie drży! Nie bójcie się, nie lękajcie się!
Powtórzonego Prawa 20  4 Gdyż z wami wyrusza Bóg wasz, Jahwe, by walczyć przeciw wrogom waszym i dać wam zwycięstwo".
Powtórzonego Prawa 20  5 Zwierzchnicy niech powiedzą następnie narodowi: "Kto z was zbudował nowy dom, a jeszcze go nie poświęcił, niech idzie i wraca do swego domu, bo mógłby zginąć na wojnie, i kto inny by go poświęcił.
Powtórzonego Prawa 20  6 Kto z was zasadził winnicę, a nie zebrał jej owoców, niech wraca do domu, bo mógłby zginąć na wojnie, a kto inny by zebrał jej owoce.
Powtórzonego Prawa 20  7 Kto żonę poślubił, a jeszcze jej nie sprowadził do siebie, niech wraca do domu, bo mógłby zginąć na wojnie, a kto inny by ją sprowadził do siebie".
Powtórzonego Prawa 20  8 Niech jeszcze zwierzchnicy powiedzą do narodu: "Kto się lęka, czyje serce drży, niech wraca do domu, by nie przeraziło się serce jego braci, jak i jego".
Powtórzonego Prawa 20  9 Gdy zwierzchnicy skończą mówić do ludu, na czele narodu staną wodzowie.
Powtórzonego Prawa 20 10 Jeśli podejdziesz pod miasto, by z nim prowadzić wojnę, [najpierw] ofiarujesz mu pokój,
Powtórzonego Prawa 20 11 a ono ci odpowie pokojowo i bramy ci otworzy, niech cały lud, który się w nim znajduje, zejdzie do rzędu robotników pracujących przymusowo, i będą ci służyli.
Powtórzonego Prawa 20 12 Jeśli ci nie odpowie pokojowo i zacznie z tobą wojować, obiegniesz je.
Powtórzonego Prawa 20 13 Skoro ci je Bóg twój, Jahwe, odda w ręce — wszystkich mężczyzn wytniesz ostrzem miecza.
Powtórzonego Prawa 20 14 Tylko kobiety, dzieci, trzody i wszystko, co jest w mieście, cały łup zabierzesz i będziesz korzystał z łupu twoich wrogów, których ci dał twój Bóg, Jahwe.
Powtórzonego Prawa 20 15 Tak postąpisz ze wszystkimi miastami daleko od ciebie położonymi, nie będącymi własnością pobliskich narodów.
Powtórzonego Prawa 20 16 Tylko w miastach należących do narodów, które ci daje twój Bóg, Jahwe, jako dziedzictwo, niczego nie zostawisz przy życiu.
Powtórzonego Prawa 20 17 Gdyż klątwą obłożysz Chetytę, Amorytę, Kananejczyka, Peryzzytę, Chiwwitę i Jebusytę, jak ci rozkazał twój Bóg, Jahwe;
Powtórzonego Prawa 20 18 abyście się nie nauczyli czynić wszystkich obrzydliwości, które oni czynią ku czci bogów swoich, i byście nie grzeszyli przeciw waszemu Bogu, Jahwe.
Powtórzonego Prawa 20 19 Jeśli przez wiele dni będziesz oblegał miasto i walczył z nim, nie zetniesz jego drzew podkładając siekierę, bo będziesz spożywał z nich owoce. Dlatego ich nie zniszczysz. Czy drzewo to człowiek, byś je oblegał?
Powtórzonego Prawa 20 20 Tylko drzewa znane ci jako nieowocowe zetniesz i zbudujesz sobie narzędzia oblężnicze przeciw miastu, które z tobą toczy wojnę, aż je zdobędziesz.

Powtórzonego Prawa 21  1 Gdy w kraju, który ci daje w posiadanie twój Bóg, Jahwe, znajdzie się na polu leżący trup człowieka zabitego, a nie wiadomo, kto go uderzył,
Powtórzonego Prawa 21  2 wtedy przyjdą starsi i sędziowie odmierzyć odległość trupa od okolicznych miast.
Powtórzonego Prawa 21  3 Gdy chodzi o miasto, które jest najbliżej trupa, starsi tegoż miasta wezmą jałowicę, która jeszcze nie pracowała i nie nosiła jarzma.
Powtórzonego Prawa 21  4 Jałowicę tę sprowadzą starsi miasta do rzeki nie wysychającej, na miejsce nieuprawione i nieobsiane i złamią jej kark w rzece.
Powtórzonego Prawa 21  5 Wtedy nadejdą kapłani, synowie Lewiego; bo twój Bóg, Jahwe, wybrał ich, by Mu posługiwali, błogosławili w Jego imieniu i by ich wyrokiem rozsądzano wszelki spór i sprawę o zranienie.
Powtórzonego Prawa 21  6 Wszyscy starsi miasta, które leży najbliżej zamordowanego, umyją ręce nad jałowicą, której kark złamano w rzece,
Powtórzonego Prawa 21  7 i powiedzą te słowa: "Nasze ręce tej krwi nie wylały, a oczy nasze jej nie widziały.
Powtórzonego Prawa 21  8 Jahwe, oczyść z winy lud swój, Izraela, któregoś wybawił, i nie obarczaj krwią niewinną ludu swego, Izraela". I odpuszczona będzie im ta krew.
Powtórzonego Prawa 21  9 W ten sposób usuniesz niewinną krew spośród siebie i uczynisz to, co jest słuszne w oczach Jahwe.
Powtórzonego Prawa 21 10 Jeśli wyruszysz na wojnę z wrogami, a wyda ich Bóg twój, Jahwe, w twoje ręce i weźmiesz jeńców,
Powtórzonego Prawa 21 11 a ujrzysz między jeńcami kobietę o pięknym wyglądzie i pokochasz ją — możesz ją sobie wziąć za żonę
Powtórzonego Prawa 21 12 i wprowadzić do swego domu. Ona ogoli swą głowę, obetnie paznokcie
Powtórzonego Prawa 21 13 i zdejmie z siebie odzież branki. Zamieszkawszy w twym domu opłakiwać będzie swego ojca i matkę przez miesiąc. Potem pójdziesz do niej, zostaniesz jej mężem, a ona twą żoną.
Powtórzonego Prawa 21 14 Jeśli ci się przestanie podobać, odeślesz ją, gdzie zechce, nie sprzedasz jej za srebro ani nie obejdziesz się z nią jak z niewolnicą, ponieważ obcowałeś z nią wbrew jej woli.
Powtórzonego Prawa 21 15 Jeśli jaki mąż będzie miał dwie żony, jedną kochaną, a drugą niekochaną, i one urodzą mu synów — kochana i niekochana — a pierworodnym będzie syn niekochanej —
Powtórzonego Prawa 21 16 to w dniu przekazywania dziedzictwa nie może za pierworodnego uznać syna kochanej, gdy pierworodnym jest syn niekochanej.
Powtórzonego Prawa 21 17 Jeśli pierworodnym jest syn niekochanej, musi mu przyznać podwójną część wszystkiego, co posiada, gdyż on jest pierwociną jego siły. On ma prawo do pierworodztwa.
Powtórzonego Prawa 21 18 Jeśli ktoś będzie miał syna nieposłusznego i krnąbrnego, nie słuchającego upomnień ojca ani matki, tak że nawet po upomnieniach jest im nieposłuszny,
Powtórzonego Prawa 21 19 ojciec i matka pochwycą go, zaprowadzą do bramy, do starszych miasta,
Powtórzonego Prawa 21 20 i powiedzą starszym miasta: "Oto nasz syn jest nieposłuszny i krnąbrny, nie słucha naszego upomnienia, oddaje się rozpuście i pijaństwu".
Powtórzonego Prawa 21 21 Wtedy mężowie tego miasta będą kamienowali go, aż umrze. Usuniesz zło spośród siebie, a cały Izrael, słysząc o tym, ulęknie się.
Powtórzonego Prawa 21 22 Jeśli ktoś popełni zbrodnię podlegającą karze śmierci, zostanie stracony i powiesisz go na drzewie —
Powtórzonego Prawa 21 23 trup nie będzie wisiał na drzewie przez noc, lecz tegoż dnia musisz go pogrzebać. Bo wiszący jest przeklęty przez Boga. Nie zanieczyścisz swej ziemi, danej ci przez twego Boga, Jahwe, w posiadanie.

Powtórzonego Prawa 22  1 Jeśli zobaczysz zbłąkanego wołu swego brata albo sztukę mniejszego bydła, nie odwrócisz się od nich, lecz zaprowadzisz je z powrotem do swego brata.
Powtórzonego Prawa 22  2 Jeśli brat twój nie jest blisko ciebie i jeśli go nie znasz, zaprowadzisz je do swego domu, będą u ciebie, aż przyjdzie ich szukać twój brat i wtedy mu je oddasz.
Powtórzonego Prawa 22  3 Tak postąpisz z jego osłem, tak postąpisz z jego płaszczem, tak postąpisz z każdą rzeczą zgubioną przez swego brata — z tym, co mu zginęło, a tyś odnalazł: nie możesz od tego się odwrócić.
Powtórzonego Prawa 22  4 Jeśli zobaczysz, że osioł twego brata albo wół jego upadł na drodze — nie odwrócisz się od nich, ale z nim razem je podniesiesz.
Powtórzonego Prawa 22  5 Kobieta nie będzie nosiła ubioru mężczyzny ani mężczyzna ubioru kobiety; gdyż każdy, kto tak postępuje, obrzydły jest dla swego Boga, Jahwe.
Powtórzonego Prawa 22  6 Jeśli napotkasz przed sobą na drodze, na drzewie lub na ziemi gniazdo ptaka z pisklętami lub jajkami wysiadywanymi przez matkę, nie zabierzesz matki z pisklętami.
Powtórzonego Prawa 22  7 Matkę zostawisz w spokoju, a pisklęta możesz zabrać — aby ci się dobrze powodziło i abyś długo żył.
Powtórzonego Prawa 22  8 Jeśli zbudujesz nowy dom, uczynisz na dachu ogrodzenie, byś nie zrobił swego domu winnym krwi, gdyby ktoś z niego spadł.
Powtórzonego Prawa 22  9 Nie zasiejesz w twojej winnicy dwu gatunków roślin, aby wszystkie nie zostały uznane za święte: nasiona posiane i zbiory w winnicy.
Powtórzonego Prawa 22 10 Nie będziesz orał razem wołem i osłem.
Powtórzonego Prawa 22 11 Nie wdziejesz sukni utkanej naraz z wełny i lnu.
Powtórzonego Prawa 22 12 Zrobisz sobie frędzle na czterech rogach płaszcza, którym się okrywasz.
Powtórzonego Prawa 22 13 Jeśli ktoś poślubi żonę, zbliży się do niej, a potem ją znienawidzi,
Powtórzonego Prawa 22 14 zarzucając jej złe czyny, i zniesławi ją mówiąc: "Poślubiłem tę kobietę, a zbliżywszy się do niej, nie znalazłem u niej oznak dziewictwa 
Powtórzonego Prawa 22 15 wtedy ojciec i matka młodej kobiety zaniosą dowody jej dziewictwa do bramy, do starszych miasta.
Powtórzonego Prawa 22 16 Ojciec młodej kobiety odezwie się do starszych: "Dałem swą córkę temu człowiekowi za żonę, a on ją znienawidził.
Powtórzonego Prawa 22 17 Oto zarzuca jej złe czyny, mówiąc: "Nie znalazłem u córki twej oznak dziewictwa". A oto są dowody dziewictwa mej córki" i rozłoży tkaninę przed starszymi miasta.
Powtórzonego Prawa 22 18 Wtedy starsi miasta wezmą tego męża i ukarzą go.
Powtórzonego Prawa 22 19 Skażą go na sto [syklów] srebra i dadzą je ojcu młodej kobiety, gdyż okrył niesławą dziewicę izraelską; pozostanie jego żoną i nie będzie jej mógł całe życie porzucić.
Powtórzonego Prawa 22 20 Lecz jeśli oskarżenie to okaże się prawdziwym, bo nie znalazły się dowody dziewictwa młodej kobiety,
Powtórzonego Prawa 22 21 wyprowadzą młodą kobietę do drzwi domu ojca i kamienować ją będą mężowie tego miasta, aż umrze, bo niegodziwie postępowała w Izraelu, uprawiając rozpustę w domu ojca. Usuniesz zło spośród siebie.
Powtórzonego Prawa 22 22 Jeśli się znajdzie człowieka śpiącego z kobietą zamężną, oboje umrą: mężczyzna śpiący z kobietą i ta kobieta. Usuniesz zło z Izraela.
Powtórzonego Prawa 22 23 Jeśli dziewica została zaślubiona mężowi, a spotkał ją inny jakiś mężczyzna w mieście i spał z nią,
Powtórzonego Prawa 22 24 oboje wyprowadzicie do bramy miasta i kamienować ich będziecie, aż umrą: młodą kobietę za to, że nie krzyczała będąc w mieście, a tego mężczyznę za to, że zadał gwałt żonie bliźniego. Usuniesz zło spośród siebie.
Powtórzonego Prawa 22 25 Lecz jeśli mężczyzna znalazł na polu młodą kobietę zaślubioną, zadał jej gwałt i spał z nią, umrze sam mężczyzna, który z nią spał.
Powtórzonego Prawa 22 26 Młodej kobiecie zaś nic nie uczynisz. Młoda kobieta nie popełniła przestępstwa godnego śmierci. Wypadek ten jest podobny do tego, gdy ktoś powstaje przeciw bliźniemu swemu i życia go pozbawi :
Powtórzonego Prawa 22 27 znalazł ją na polu, młoda kobieta zaślubiona krzyczała, a nikt jej nie przyszedł z pomocą.
Powtórzonego Prawa 22 28 Jeśli mężczyzna znajdzie młodą kobietę — dziewicę niezaślubioną — pochwyci ją i śpi z nią, a znajdą ich,
Powtórzonego Prawa 22 29 odda ten mężczyzna, który z nią spał, ojcu młodej kobiety pięćdziesiąt syklów srebra i zostanie ona jego żoną. Za to, że jej gwałt zadał, nie będzie jej mógł porzucić przez całe swe życie.
Powtórzonego Prawa 22 30 [BT 23:1] Nikt nie poślubi żony swego ojca i nie odkryje brzegu płaszcza ojca swego.

Powtórzonego Prawa 23  1 [BT 23:2]  Nikt, kto ma zgniecione jądra lub odcięty członek, nie wejdzie do społeczności Jahwe.
Powtórzonego Prawa 23  2 [BT 23:3] Nie wejdzie syn nieprawego łoża do społeczności Jahwe, nawet w dziesiątym pokoleniu nie wejdzie do społeczności Jahwe.
Powtórzonego Prawa 23  3 [BT 23:4]  Nie wejdzie Ammonita i Moabita do społeczności Jahwe, nawet w dziesiątym pokoleniu; nie wejdzie do społeczności Jahwe na wieki,
Powtórzonego Prawa 23  4 [BT 23:5] za to, że nie wyszli oni ku wam na drogę z chlebem i wodą, gdyście szli z Egiptu i jeszcze opłacili przeciwko tobie Balaama , syna Beora, z Petor w Aram-Naharaim, aby cię przeklinał.
Powtórzonego Prawa 23  5 [BT 23:6]  Lecz twój Bóg, Jahwe, nie chciał słuchać Balaama, i Bóg twój, Jahwe, zamienił przekleństwo względem ciebie na błogosławieństwo, bo Bóg twój, Jahwe, umiłował ciebie.
Powtórzonego Prawa 23  6 [BT 23:7]  Nie będziesz się starał o ich szczęście ani o ich powodzenie, jak długo będziesz żył.
Powtórzonego Prawa 23  7 [BT 23:8]  Nie będziesz się brzydził Edomitą, bo jest twoim bratem, ani Egipcjaninem, bo przybyszem byłeś w jego kraju.
Powtórzonego Prawa 23  8 [BT 23:9]  W trzecim pokoleniu jego potomkowie mogą być dopuszczeni do społeczności Jahwe.
Powtórzonego Prawa 23  9 [BT 23:10]  Gdy wyjdziesz rozbić namioty naprzeciw twego wroga, będziesz się wystrzegał wszelkiego zła.
Powtórzonego Prawa 23 10 [BT 23:11] Jeśli się znajdzie wśród ciebie człowiek nieczysty z powodu zmazy nocnej, wyjdzie z obozu i do obozu twego nie wróci.
Powtórzonego Prawa 23 11 [BT 23:12] Pod wieczór wymyje się, a o zachodzie słońca może wrócić do obozu.
Powtórzonego Prawa 23 12 [BT 23:13] Będziesz miał miejsce poza obozem i tam poza obóz będziesz wychodził.
Powtórzonego Prawa 23 13 [BT 23:14] Zaopatrzysz się w kołek, a gdy wyjdziesz na zewnątrz, wydrążysz nim dołek, a wracając przykryjesz to, czegoś się pozbył,
Powtórzonego Prawa 23 14 [BT 23:15] gdyż Bóg twój, Jahwe, przechadza się po twoim obozie, aby chronić ciebie, a wrogów na łup twój wydać. Stąd obóz twój musi być święty. Jahwe nie może w nim ujrzeć nic odrażającego, aby się nie odwrócił od ciebie.
Powtórzonego Prawa 23 15 [BT 23:16]  Nie wydasz panu niewolnika, który się schroni do ciebie od swego właściciela.
Powtórzonego Prawa 23 16 [BT 23:17]  Z tobą będzie przebywał, w twym kraju, w miejscu, które sobie wybierze, w jednym z twoich miast, gdzie będzie się czuł dobrze; nie będziesz go dręczył.
Powtórzonego Prawa 23 17 [BT 23:18]  Nie będzie nierządnicy sakralnej wśród córek Izraela ani mężczyzn uprawiających nierząd sakralny wśród synów Izraela.
Powtórzonego Prawa 23 18 [BT 23:19]  Nie zaniesiesz do domu twego Boga, Jahwe, zarobku nierządnicy, jak i "zapłaty dla psa", jako rzeczy ofiarowanej ślubem. Tak jednym jak i drugim brzydzi się twój Bóg, Jahwe.
Powtórzonego Prawa 23 19 [BT 23:20]  Nie będziesz żądał od brata swego odsetek z pieniędzy, z żywności ani odsetek z czegokolwiek, co się pożycza na procent.
Powtórzonego Prawa 23 20 [BT 23:21]  Od obcego możesz się domagać, ale od brata nie będziesz żądał odsetek, aby ci twój Bóg, Jahwe, błogosławił we wszystkim, do czego rękę przyłożysz w ziemi, którą idziesz posiąść.
Powtórzonego Prawa 23 21 [BT 23:22]  Jeśli złożysz ślub Bogu swemu, Jahwe, nie będziesz się ociągał z jego wypełnieniem, gdyż twój Bóg, Jahwe, będzie się tego domagał od ciebie, a na tobie będzie ciążył grzech.
Powtórzonego Prawa 23 22 [BT 23:23]  Jeśli się wstrzymasz od ślubowania, nie będzie grzech ciążył na tobie,
Powtórzonego Prawa 23 23 [BT 23:24]  lecz co z ust twych już wyszło, tego strzeż i wypełnij ślub, który twe usta złożyły jako dar dobrowolny twemu Bogu, Jahwe.
Powtórzonego Prawa 23 24 [BT 23:25]  Gdy wejdziesz do winnicy swego bliźniego, możesz zjeść winogron do syta, ile zechcesz; lecz do swego koszyka nie weźmiesz.
Powtórzonego Prawa 23 25 [BT 23:26]  Gdy wejdziesz do zboża bliźniego swego, ręką możesz zrywać kłosy, lecz sierpa nie przyłożysz do zboża swego bliźniego.

Powtórzonego Prawa 24  1 Jeśli mężczyzna poślubi kobietę i zostanie jej mężem, lecz ona nie pozyska jego życzliwości, gdyż znalazł u niej coś odrażającego, napisze jej list rozwodowy, wręczy go jej, potem odeśle ją od siebie.
Powtórzonego Prawa 24  2 Jeśli ona wyszedłszy z jego domu, pójdzie i zostanie żoną innego,
Powtórzonego Prawa 24  3 a ten drugi też ją znienawidzi, wręczy jej list rozwodowy i usunie ją z domu, albo jeśli ten drugi mąż, który ją poślubił, umrze,
Powtórzonego Prawa 24  4 nie będzie mógł pierwszy jej mąż, który ją odesłał, wziąć jej powtórnie za żonę jako splugawionej. To bowiem budzi odrazę u Jahwe, a ty nie możesz dopuścić do takiej nieprawości w kraju, który ci daje w posiadanie twój Bóg, Jahwe.
Powtórzonego Prawa 24  5 Jeśli mąż dopiero co poślubi żonę, to nie pójdzie do wojska i żaden publiczny obowiązek na niego nie przypadnie, lecz pozostanie przez jeden rok w domu, aby ucieszyć żonę, którą poślubił.
Powtórzonego Prawa 24  6 Nie wolno brać w zastaw kamienia młyńskiego górnego ani dolnego, gdyż [tym samym] brałoby się w zastaw samo życie.
Powtórzonego Prawa 24  7 Jeśli znajdą człowieka, porywającego kogoś ze swych braci, z synów Izraela — czy sam go będzie używał jako niewolnika, czy go sprzeda — taki złodziej musi umrzeć. Usuniesz zło spośród siebie.
Powtórzonego Prawa 24  8 Bardzo pilnie uważaj na plagę trądu, aby uczynić wszystko, o czym was pouczą kapłani-lewici. Co im zleciłem, tego pilnie będziecie przestrzegali.
Powtórzonego Prawa 24  9 Przypomnij sobie, co Bóg twój, Jahwe, uczynił Miriam w drodze, gdyście wychodzili z Egiptu.
Powtórzonego Prawa 24 10 Jeśli bliźniemu swemu udzielisz pożyczki z zabezpieczeniem, nie wejdziesz do jego domu, by zabrać cośkolwiek w zastaw.
Powtórzonego Prawa 24 11 Na dworze będziesz stał, a człowiek, któremu pożyczyłeś, wyniesie ci ten zastaw na zewnątrz.
Powtórzonego Prawa 24 12 Wszakże jeśli to jest człowiek ubogi, nie położysz się spać pod tym zastawem,
Powtórzonego Prawa 24 13 lecz zwrócisz mu zastaw przed zachodem słońca, aby mógł spać pod swym płaszczem, błogosławiąc tobie, a twój Bóg, Jahwe, policzy ci to za dobry czyn.
Powtórzonego Prawa 24 14 Nie będziesz niesprawiedliwie gnębił najemnika ubogiego i nędznego, czy to będzie brat twój, czy obcy, o ile jest w twoim kraju, w twoich murach.
Powtórzonego Prawa 24 15 Tegoż dnia oddasz mu zapłatę, nie pozwolisz zajść nad nią słońcu, gdyż jest on biedny i całym sercem jej pragnie; by nie wzywał Jahwe przeciw tobie, a to by cię obciążyło grzechem.
Powtórzonego Prawa 24 16 Ojcowie nie poniosą śmierci za winy synów ani synowie za winy swych ojców. Każdy umrze za swój własny grzech.
Powtórzonego Prawa 24 17 Nie będziesz łamał prawa obcokrajowca i sieroty ani nie weźmiesz w zastaw odzieży od wdowy.
Powtórzonego Prawa 24 18 Pamiętaj, żeś był niewolnikiem w Egipcie i wybawił cię stamtąd twój Bóg, Jahwe; dlatego to ja ci nakazuję zachować to prawo.
Powtórzonego Prawa 24 19 Jeśli będziesz żął we żniwa na swoim polu i zapomnisz snopka na polu, nie wrócisz się, aby go zabrać, lecz zostanie dla obcego, sieroty i wdowy, aby ci błogosławił twój Bóg, Jahwe, we wszystkim, co czynić będą twe ręce.
Powtórzonego Prawa 24 20 Jeśli będziesz zbierał oliwki, nie będziesz drugi raz trząsł gałęzi; niech zostanie coś dla obcego, sieroty i wdowy.
Powtórzonego Prawa 24 21 Gdy będziesz zbierał winogrona, nie szukaj powtórnie pozostałych winogron; niech zostaną dla obcego, sieroty i wdowy.
Powtórzonego Prawa 24 22 Pamiętaj, żeś i ty był niewolnikiem w ziemi egipskiej ; dlatego ja ci nakazuję zachować to prawo.

Powtórzonego Prawa 25  1 Jeśli wyniknie spór między ludźmi, staną przed sądem, tam ich osądzą i za sprawiedliwego uznają niewinnego, a skażą winowajcę.
Powtórzonego Prawa 25  2 O ile winowajca zasłuży na karę chłosty, każe go sędzia położyć na ziemi i w jego obecności wymierzą mu chłostę w liczbie odpowiadającej przewinieniu.
Powtórzonego Prawa 25  3 Otrzyma nie więcej niż czterdzieści uderzeń , aby przez mnożenie razów ponad tę liczbę chłosta nie była nadmierna i nie został pohańbiony twój brat w twoich oczach.
Powtórzonego Prawa 25  4 Nie zawiążesz pyska wołowi młócącemu.
Powtórzonego Prawa 25  5 Jeśli bracia będą mieszkać wspólnie i jeden z nich umrze, a nie będzie miał syna, nie wyjdzie żona zmarłego za mąż za kogoś obcego, spoza rodziny, lecz szwagier jej zbliży się do niej, weźmie ją sobie za żonę, dopełniając obowiązku lewiratu.
Powtórzonego Prawa 25  6 A najstarszemu synowi, którego ona urodzi, nadadzą imię zmarłego brata, by nie zaginęło jego imię w Izraelu.
Powtórzonego Prawa 25  7 Jeśli nie będzie chciał ten mężczyzna wziąć swej bratowej za żonę, pójdzie bratowa do bramy miasta, do starszych i powie: "Nie mam szwagra, który by podtrzymał imię brata swego w Izraelu. Szwagier nie chce na moją korzyść dopełnić obowiązku, jaki ciąży na nim".
Powtórzonego Prawa 25  8 Starsi tego miasta zawezwą go i przemówią do niego. Jeśli będzie obstawał przy swoim i powie: "Nie chcę jej poślubić 
Powtórzonego Prawa 25  9 pójdzie do niego bratowa na oczach starszych, zdejmie mu sandał z nogi, plunie mu w twarz i powie: "Tak się postępuje z człowiekiem, który nie chce odbudować domu swego brata".
Powtórzonego Prawa 25 10 I będzie nazwane imię jego w Izraelu: "Dom tego, któremu zzuto sandał".
Powtórzonego Prawa 25 11 Jeśli się bić będą mężczyźni, mężczyzna i jego brat, i zbliży się żona jednego z nich i — chcąc wyrwać męża z rąk bijącego — wyciągnie rękę i chwyci go za części wstydliwe,
Powtórzonego Prawa 25 12 odetniesz jej rękę, nie będzie twe oko miało litości.
Powtórzonego Prawa 25 13 Nie będziesz miał w torbie podwójnego ciężarka: cięższego i lżejszego;
Powtórzonego Prawa 25 14 nie będziesz miał w swoim domu podwójnej efy: większej i mniejszej.
Powtórzonego Prawa 25 15 Będziesz miał ciężarek nie umniejszony i dokładny; będziesz miał efę nie umniejszoną i dokładną, abyś długo żył na ziemi, którą ci daje twój Bóg, Jahwe;
Powtórzonego Prawa 25 16 gdyż brzydzi się Jahwe każdym, który tak czyni, każdym, który postępuje niesprawiedliwie.
Powtórzonego Prawa 25 17 Pamiętaj, co ci uczyni! Amalek w drodze, gdyś wyszedł z Egiptu.
Powtórzonego Prawa 25 18 Zaszedł ci drogę i napadł na wszystkich osłabionych, na twoje tyły, gdyś ty był zmęczony i wyczerpany, on Boga się nie lękał.
Powtórzonego Prawa 25 19 Gdy twój Bóg, Jahwe, da ci bezpieczeństwo od wszystkich twoich wrogów okolicznych w kraju, który ci daje twój Bóg, Jahwe, w posiadanie, wygładzisz imię Amaleka spod nieba. Nie zapomnij o tym!

Powtórzonego Prawa 26  1 Gdy wejdziesz do kraju, który ci daje twój Bóg, Jahwe, w posiadanie, zajmiesz go i osiądziesz w nim;
Powtórzonego Prawa 26  2 weźmiesz pierwociny wszelkich ziemiopłodów uzyskanych przez ciebie w kraju, który ci daje twój Bóg, Jahwe. Włożysz je do koszyka i udasz się na miejsce, które twój Bóg, Jahwe, obierze sobie na mieszkanie dla imienia swego.
Powtórzonego Prawa 26  3 Pójdziesz do urzędującego wtedy kapłana i powiesz mu: "Oświadczam dziś Bogu twojemu, Jahwe, że zaszedłem do ziemi, o której Jahwe przysiągł przodkom, że nam ją da".
Powtórzonego Prawa 26  4 Kapłan weźmie z twoich rąk koszyk i położy go przed ołtarzem twego Boga, Jahwe.
Powtórzonego Prawa 26  5 A ty wówczas wypowiesz te słowa wobec Boga swego, Jahwe: "Ojciec mój, Aramejczyk błądzący, zstąpił do Egiptu, przybył tam w niewielkiej liczbie ludzi i tam się rozrósł w naród ogromny, silny i liczny.
Powtórzonego Prawa 26  6 Egipcjanie źle się z nami obchodzili, gnębili nas i nałożyli na nas ciężkie roboty przymusowe.
Powtórzonego Prawa 26  7 Wtedy myśmy wołali do Boga ojców naszych, Jahwe. Usłyszał Jahwe nasze wołanie, wejrzał na naszą nędzę, nasz trud i nasze uciemiężenie.
Powtórzonego Prawa 26  8 Wyprowadził nas Jahwe z Egiptu mocną ręką i wyciągniętym ramieniem wśród wielkiej grozy, znaków i cudów.
Powtórzonego Prawa 26  9 Zaprowadził nas na to miejsce i dał nam ten kraj opływający w mleko i miód.
Powtórzonego Prawa 26 10 Teraz oto przyniosłem pierwociny płodów ziemi, którą dałeś mi, Jahwe". Rozłożysz je przed Bogiem swoim, Jahwe. Oddasz pokłon Bogu swemu, Jahwe
Powtórzonego Prawa 26 11 i będziesz się cieszył razem z lewitą i obcym, który jest u ciebie, ze wszystkich dóbr, które twój Bóg, Jahwe, dał tobie i twemu domowi.
Powtórzonego Prawa 26 12 Gdy w trzecim roku — roku dziesięciny — zakończysz oddawanie wszystkich dziesięcin ze zbiorów, gdy oddasz je lewicie, obcemu, sierocie i wdowie, aby jedli do syta w twoich murach,
Powtórzonego Prawa 26 13 powiesz wobec Boga swego, Jahwe: "Wziąłem z domu, co poświęcone, i dałem lewicie, obcemu, sierocie i wdowie, zgodnie ze wszystkimi poleceniami, jakie mi wydałeś; nie przestąpiłem ani nie zapomniałem żadnego z twoich poleceń.
Powtórzonego Prawa 26 14 Nie spożyłem ich podczas żałoby, nie wziąłem z domu nic nieczystego, niczego nie dałem umarłemu, usłuchałem głosu Boga swego, Jahwe, czyniłem wszystko, co mi rozkazałeś.
Powtórzonego Prawa 26 15 Ze swego świętego mieszkania, z niebios, spojrzyj i pobłogosław Izraela, lud swój, podobnie jak i ziemię — kraj opływający w mleko i miód — którą nam dałeś, jak poprzysiągłeś naszym przodkom".
Powtórzonego Prawa 26 16 Dziś twój Bóg, Jahwe, rozkazuje ci wykonać te prawa i nakazy. Strzeż ich, pełnij z całego swego serca i z całej duszy.
Powtórzonego Prawa 26 17 Dziś uzyskałeś to, że Jahwe ci powiedział, iż będzie dla ciebie Bogiem, o ile ty będziesz chodził Jego drogami, strzegł Jego praw, poleceń i nakazów oraz słuchał Jego głosu.
Powtórzonego Prawa 26 18 A Jahwe uzyskał to, żeś ty dziś obiecał być ludem stanowiącym szczególną Jego własność, jak ci powiedział, abyś zachowywał Jego wszystkie polecenia.
Powtórzonego Prawa 26 19 On cię wtedy wywyższy we czci, sławie i wspaniałości ponad wszystkie narody, które uczynił, abyś był ludem świętym dla Boga twego, Jahwe, jak sam powiedział.

Powtórzonego Prawa 27  1 Taki nakaz wydał Mojżesz razem ze starszymi z Izraela: Zachowajcie całe to Prawo, które ja wam dziś ogłaszam.
Powtórzonego Prawa 27  2 A po przejściu Jordanu do ziemi, którą daje ci twój Bóg, Jahwe, postawisz wielkie kamienie i pobielisz wapnem.
Powtórzonego Prawa 27  3 Wypiszesz wszystkie słowa tego Prawa po przejściu, aby wkroczyć do ziemi, którą wam daje twój Bóg, Jahwe — ziemi opływającej w mleko i miód — jak wam przyrzekł Bóg ojców waszych, Jahwe.
Powtórzonego Prawa 27  4 Gdy przejdziecie Jordan, postawicie te kamienie, jak ja wam dziś nakazuję, na górze Ebal i wapnem je pobielicie.
Powtórzonego Prawa 27  5 I wystawicie tam ołtarz ku czci swego Boga, Jahwe, ołtarz z kamieni, których nie obrabiało żelazo.
Powtórzonego Prawa 27  6 Z kamieni nieciosanych zbudujecie ten ołtarz dla Boga swego, Jahwe, i złożycie na nim ofiary całopalne ku czci Boga swego, Jahwe.
Powtórzonego Prawa 27  7 Jemu złożycie też ofiary pojednania, spożyjecie je na miejscu i będziecie się cieszyć wobec Boga swego, Jahwe.
Powtórzonego Prawa 27  8 Na kamieniach wypiszecie wszystkie słowa tego Prawa. Wyryjcie je dobrze!
Powtórzonego Prawa 27  9 Potem Mojżesz i kapłani-lewici rzekli do całego Izraela te słowa: Zamilknij, Izraelu, i słuchaj, w dniu dzisiejszym stałeś się narodem swego Boga, Jahwe.
Powtórzonego Prawa 27 10 Będziesz słuchał głosu Boga swego, Jahwe, i wypełniał Jego polecenia i prawa, które ja ci dzisiaj daję.
Powtórzonego Prawa 27 11 Tego samego dnia wydał Mojżesz ludowi takie polecenie:
Powtórzonego Prawa 27 12 Gdy przekroczycie Jordan, staną na górze Garizim, by błogosławić lud: Symeon, Lewi, Juda, Issachar, Józef i Beniamin.
Powtórzonego Prawa 27 13 A na górze Ebal staną, by przeklinać: Ruben, Gad, Aser, Zabulon, Dan i Neftali.
Powtórzonego Prawa 27 14 Lewici zabiorą głos i zawołają do całego Izraela:
Powtórzonego Prawa 27 15 "Przeklęty każdy, kto wykona posąg rzeźbiony lub z lanego metalu — rzecz obrzydliwą dla Jahwe — robotę rąk rzemieślnika i postawi w miejscu ukrytym". A w odpowiedzi cały lud powie: "Amen".
Powtórzonego Prawa 27 16 "Przeklęty, kto gardzi swoim ojcem lub matką". A cały lud powie: "Amen".
Powtórzonego Prawa 27 17 "Przeklęty, kto przesuwa miedzę swego bliźniego". A cały lud powie: "Amen".
Powtórzonego Prawa 27 18 "Przeklęty, kto sprawia, że niewidomy błądzi na drodze". A cały lud powie: "Amen".
Powtórzonego Prawa 27 19 "Przeklęty, kto łamie prawo obcokrajowca, sieroty i wdowy". A cały lud powie: "Amen".
Powtórzonego Prawa 27 20 "Przeklęty, kto obcuje cieleśnie z żoną swego ojca, gdyż odkrywa brzeg płaszcza swojego ojca". A cały lud powie: "Amen".
Powtórzonego Prawa 27 21 "Przeklęty, kto obcuje cieleśnie z jakimkolwiek zwierzęciem". A cały lud powie: "Amen".
Powtórzonego Prawa 27 22 "Przeklęty, kto obcuje cieleśnie ze swoją siostrą, córką ojca swego albo córką swojej matki". A cały lud powie: "Amen".
Powtórzonego Prawa 27 23 "Przeklęty, kto obcuje tak ze swoją teściową". A cały lud powie: "Amen".
Powtórzonego Prawa 27 24 "Przeklęty, kto w ukryciu uderza swego bliźniego". A cały lud powie: "Amen".
Powtórzonego Prawa 27 25 "Przeklęty, kto bierze podarunek, by rozlać krew niewinnego". A cały lud powie: "Amen".
Powtórzonego Prawa 27 26 "Przeklęty, kto nie trzyma się nakazów tego Prawa i nie wypełnia ich". A cały lud powie: "Amen".

Powtórzonego Prawa 28  1 Jeśli więc pilnie będziesz słuchał głosu Boga swego, Jahwe, wiernie wypełniając wszystkie Jego polecenia, które ja ci dziś daję, wywyższy cię twój Bóg, Jahwe, ponad wszystkie narody ziemi.
Powtórzonego Prawa 28  2 Spłyną na ciebie i spoczną wszystkie te błogosławieństwa, jeśli będziesz słuchał głosu Boga swego, Jahwe.
Powtórzonego Prawa 28  3 Będziesz błogosławiony w mieście, błogosławiony na polu.
Powtórzonego Prawa 28  4 Błogosławiony będzie owoc twego łona, plon twej roli, przychówek twych zwierząt, przyrost twego większego bydła i pomiot bydła mniejszego.
Powtórzonego Prawa 28  5 Błogosławiony będzie twój kosz i dzieża.
Powtórzonego Prawa 28  6 Błogosławione będzie twoje wejście i wyjście.
Powtórzonego Prawa 28  7 Jahwe sprawi, że twoi wrogowie, którzy powstaną przeciw tobie, zostaną pobici przez ciebie. Jedną szli drogą przeciw tobie, a siedmioma drogami uciekać będą przed tobą.
Powtórzonego Prawa 28  8 Jahwe rozkaże, by z tobą było błogosławieństwo w spichrzach, we wszystkim, do czego rękę wyciągniesz. On będzie ci błogosławił w kraju, który ci daje Bóg twój, Jahwe.
Powtórzonego Prawa 28  9 Jahwe uczyni cię swoim świętym ludem, jak ci poprzysiągł, jeśli będziesz zachowywał polecenia Boga swego, Jahwe, i chodził Jego drogami.
Powtórzonego Prawa 28 10 Wtedy zobaczą wszystkie narody ziemi, że imię Jahwe zostało wezwane nad wami, i będą się ciebie lękały.
Powtórzonego Prawa 28 11 Napełni cię Jahwe w obfitości dobrami z owocu twego łona, przychówkiem twego bydła, plonami pola, w kraju, o którym poprzysiągł przodkom twoim, że da go tobie.
Powtórzonego Prawa 28 12 Jahwe otworzy dla ciebie bogate swoje skarby nieba, dając w swoim czasie deszcz, który spadnie na twoją ziemię i błogosławiąc każdej pracy twoich rąk. Ty będziesz pożyczał wielu narodom, a sam u nikogo nie zaciągniesz pożyczki.
Powtórzonego Prawa 28 13 Jahwe umieści cię zawsze na czele, a nie na końcu; zawsze będziesz górą, a nigdy ostatni, bylebyś tylko słuchał poleceń Boga swego, Jahwe, które ja ci dziś nakazuję pilnie wypełniać.
Powtórzonego Prawa 28 14 Nie zbaczaj od słów, które ja ci dzisiaj obwieszczam, ani na prawo, ani na lewo, po to, by iść za bogami obcymi i służyć im.
Powtórzonego Prawa 28 15 Jeśli nie usłuchasz głosu Boga swego, Jahwe, i nie wykonasz pilnie wszystkich poleceń i praw, które ja dzisiaj tobie daję, spadną na ciebie wszystkie te przekleństwa i dotkną cię.
Powtórzonego Prawa 28 16 Przeklęty będziesz w mieście i przeklęty na polu.
Powtórzonego Prawa 28 17 Przeklęty twój kosz i twoja dzieża.
Powtórzonego Prawa 28 18 Przeklęty owoc twego łona, plon twej roli, przyrost twego większego bydła i pomiot bydła mniejszego.
Powtórzonego Prawa 28 19 Przeklęte będzie twoje wejście i wyjście.
Powtórzonego Prawa 28 20 Jahwe na ciebie ześle przekleństwo, zamieszanie i przeszkodę we wszystkim, do czego wyciągniesz rękę, co będziesz czynił. Zostaniesz zmiażdżony i zginiesz nagle skutkiem przewrotnych swych czynów, ponieważ mnie opuściłeś.
Powtórzonego Prawa 28 21 Jahwe sprawi, że przylgnie do ciebie zaraza, aż cię wygładzi na tej ziemi, którą idziesz posiąść.
Powtórzonego Prawa 28 22 Jahwe dotknie cię wycieńczeniem, febrą, zapaleniem, oparzeniem, śmiercią od miecza, zwarzeniem zbóż od gorąca i śniecią: będą cię one prześladować, aż zginiesz.
Powtórzonego Prawa 28 23 Niebiosa, które masz nad głową, będą z brązu, a ziemia pod tobą — żelazna.
Powtórzonego Prawa 28 24 Jahwe ześle na twą ziemię zamiast deszczu — pył i piasek; będzie na ciebie padał z nieba, aż cię wyniszczy.
Powtórzonego Prawa 28 25 Jahwe sprawi, że poniesiesz klęskę od swych wrogów. Jedną drogą przeciw nim pójdziesz, a siedmioma będziesz przed nimi uciekał i wzbudzisz grozę we wszystkich królestwach ziemi.
Powtórzonego Prawa 28 26 Twój trup będzie strawą wszystkich ptaków powietrznych i zwierząt ziemskich, a nikt ich nie będzie odpędzał.
Powtórzonego Prawa 28 27 Jahwe cię dotknie wrzodem egipskim, hemoroidami, świerzbem i parchami, których nie zdołasz wyleczyć.
Powtórzonego Prawa 28 28 Jahwe cię dotknie obłędem, ślepotą i niepokojem serca.
Powtórzonego Prawa 28 29 W południe będziesz szedł po omacku, jak niewidomy idzie po omacku w ciemności, w zabiegach swoich nie będziesz miał powodzenia. Stale będziesz napastowany, ograbiany, a nikt cię nie będzie ratował.
Powtórzonego Prawa 28 30 Zaręczysz się z kobietą, a kto inny ją posiądzie; zbudujesz dom, a nie będziesz w nim mieszkał; zasadzisz winnicę, a nie zbierzesz jej owoców.
Powtórzonego Prawa 28 31 Twój wół na oczach twych zostanie zabity, a nie będziesz go jadł. Twój osioł zostanie ci zrabowany i nie wróci do ciebie; twoje owce zostaną wydane twym wrogom, a nie będzie komu cię wspomóc.
Powtórzonego Prawa 28 32 Synowie twoi i córki zostaną dane obcemu narodowi. Z tęsknoty, patrząc za nimi codziennie, wyniszczysz twe oczy, a ręka twoja będzie bezsilna.
Powtórzonego Prawa 28 33 Plon twego pola i całego trudu spożyje lud, którego nie znasz. Zawsze będziesz gnębiony i uciskany.
Powtórzonego Prawa 28 34 Dostaniesz obłędu na widok, jaki się przedstawi twym oczom.
Powtórzonego Prawa 28 35 Jahwe cię dotknie złośliwymi wrzodami na kolanach i nogach, nie zdołasz ich uleczyć; rozciągną się od stopy aż do wierzchu głowy.
Powtórzonego Prawa 28 36 Ciebie i twego króla, którego sobie wybierzesz, zaprowadzi Jahwe do narodu nie znanego ani tobie, ani twoim przodkom. Tam będziesz służył obcym bogom drewnianym i kamiennym.
Powtórzonego Prawa 28 37 Wywołasz grozę, wejdziesz w przysłowie i w pośmiewisko u wszystkich narodów, do których zaprowadzi cię Jahwe.
Powtórzonego Prawa 28 38 Wyniesiesz na swoje pola wiele ziarna, a zbierzesz mało, gdyż je pożre szarańcza.
Powtórzonego Prawa 28 39 Zasadzisz i uprawisz winnicę, a nie będziesz pił wina i niczego nie zbierzesz, bo wszystko pożre robactwo.
Powtórzonego Prawa 28 40 Będziesz posiadał we wszystkich swoich granicach drzewa oliwne, a nie namaścisz się oliwą, gdyż oliwki opadną.
Powtórzonego Prawa 28 41 Wydasz na świat synów i córki, a nie zostaną u ciebie, bo pójdą w niewolę.
Powtórzonego Prawa 28 42 Wszystkie drzewa i ziemiopłody pożrą owady.
Powtórzonego Prawa 28 43 Obcy, mieszkający u ciebie, będzie się wynosił coraz wyżej, a ty będziesz zstępował coraz niżej.
Powtórzonego Prawa 28 44 On ci będzie pożyczał, a ty jemu nie pożyczysz. On będzie na czele, a ty zostaniesz w tyle.
Powtórzonego Prawa 28 45 Spadną na ciebie wszystkie te przekleństwa, będą cię ścigały i dosięgną cię, aż cię zniszczą, bo nie słuchałeś głosu Boga swego, Jahwe, by strzec poleceń i praw, które na ciebie nałożył.
Powtórzonego Prawa 28 46 Staną się znakiem i zapowiedzią dla ciebie i twego potomstwa na wieki.
Powtórzonego Prawa 28 47 Zamiast służyć Bogu twemu, Jahwe, w radości i dobrym sercem, mając obfitość wszystkiego,
Powtórzonego Prawa 28 48 w głodzie, w pragnieniu, w nagości i w największej nędzy będziesz służył swoim wrogom, których Jahwe naśle na ciebie. On położy na twój kark żelazne jarzmo, aż do zupełnej twej zagłady.
Powtórzonego Prawa 28 49 Wzbudzi Jahwe przeciw tobie lud z daleka, z krańców ziemi, podobny do szybko lecącego orła, naród, którego języka nie rozumiesz,
Powtórzonego Prawa 28 50 naród o wzroku dzikim. Nie uszanuje on starca ani dla młodzieńca nie będzie miał litości.
Powtórzonego Prawa 28 51 On zje przychówek twego bydła, zbiory z twego pola, aż cię wytępi. Nie zostawi ci nic: ani zboża, ani moszczu, ani oliwy, ani przychówka twego bydła większego, ani pomiotu — mniejszego, aż cię zniszczy.
Powtórzonego Prawa 28 52 Będzie cię oblegał we wszystkich twoich grodach aż padną w całym kraju twe mury najwyższe i najmocniejsze, na których polegałeś. Będzie cię oblegał we wszystkich grodach w całym kraju, który ci dał Bóg twój, Jahwe.
Powtórzonego Prawa 28 53 Będziesz zjadał owoc swego łona: ciała synów i córek, danych ci przez twego Boga, Jahwe — skutkiem oblężenia i nędzy, jakimi twój wróg cię uciśnie.
Powtórzonego Prawa 28 54 Człowiek u ciebie najbardziej delikatny i rozpieszczony złym okiem będzie spoglądał na swego brata, na żonę łona swojego i na resztę swych dzieci, które pozostały,
Powtórzonego Prawa 28 55 nie chcąc nikomu dać ciała swych synów, które będzie jadł, bo nie będzie już miał nic skutkiem oblężenia i nędzy, jakimi cię uciśnie twój wróg we wszystkich twych miastach.
Powtórzonego Prawa 28 56 Kobieta u ciebie najbardziej delikatna i tak rozpieszczona, że nie chciała nawet postawić stopy na ziemi skutkiem delikatności i rozpieszczenia, złym okiem spojrzy na męża swego łona, na syna i córkę,
Powtórzonego Prawa 28 57 ze względu na łożysko, które wyszło z jej łona, lub na dzieci urodzone przez siebie, gdyż jeść je będzie w ukryciu wobec braku wszystkiego w czasie oblężenia, w nędzy, jakimi cię uciśnie wróg we wszystkich twych miastach.
Powtórzonego Prawa 28 58 Jeśli nie będziesz wypełniał wszystkich słów tego Prawa — zapisanych w tej księdze — bojąc się chwalebnego i straszliwego tego Imienia: Boga swego, Jahwe,
Powtórzonego Prawa 28 59 Jahwe nadzwyczajnymi plagami dotknie ciebie i twoje potomstwo, plagami ogromnymi i nieustępliwymi: ciężkimi i długotrwałymi chorobami.
Powtórzonego Prawa 28 60 Sprawi, że przylgną do ciebie wszystkie zarazy Egiptu: drżałeś przed nimi, a one spadną na ciebie.
Powtórzonego Prawa 28 61 Także wszystkie choroby i plagi, nie zapisane w księdze tego Prawa, ześle Jahwe na ciebie, aż cię wytępi.
Powtórzonego Prawa 28 62 Mała tylko ilość ludzi pozostanie z was, którzyście liczni jak gwiazdy na niebie, za to, że nie słuchaliście głosu Boga swego, Jahwe.
Powtórzonego Prawa 28 63 Jak podobało się Jahwe dobrze czynić wam, rozmnażając was, tak będzie się Jahwe podobało zniszczyć i wytępić was i usunąć z powierzchni ziemi, którą idziecie posiąść.
Powtórzonego Prawa 28 64 Jahwe cię rozproszy pomiędzy wszystkie narody, od krańca do krańca ziemi, tam będziesz służył obcym bogom drewnianym i kamiennym, których nie znałeś ani ty, ani twoi przodkowie.
Powtórzonego Prawa 28 65 Nie zaznasz pokoju u tych narodów ani stopa twej nogi tam nie odpocznie. Da ci tam Jahwe serce drżące ze strachu, oczy wypłakane z tęsknoty i duszę utrapioną.
Powtórzonego Prawa 28 66 Życie twe będzie u ciebie jakby w zawieszeniu: będziesz drżał dniem i nocą ze strachu, nie będziesz pewny życia.
Powtórzonego Prawa 28 67 Rano powiesz: "Któż sprawi, by nadszedł wieczór", a wieczorem: "Któż sprawi, by nadszedł poranek" — a to ze strachu, który twe serce będzie odczuwać na widok, jaki stanie przed twymi oczami.
Powtórzonego Prawa 28 68 Jahwe cię odprowadzi okrętami i drogą do Egiptu, o którym ci powiedziałem: "Nie będziesz go już oglądać". A kiedy zostaniesz sprzedany twoim wrogom jako niewolnik i niewolnica, nikt cię nie wykupi.
Powtórzonego Prawa 28 69 To są słowa przymierza, które nakazał Jahwe zawrzeć Mojżeszowi z synami Izraela w kraju Moabu, oprócz przymierza, jakie zawarł z nimi na Horebie.

Powtórzonego Prawa 29  1 Mojżesz zwołał wszystkich Izraelitów i rzekł: Widzieliście wszystko, co w ziemi egipskiej Jahwe na waszych oczach uczynił faraonowi, wszystkim jego sługom i całej ziemi:
Powtórzonego Prawa 29  2 wielkie plagi, jakie widziały wasze oczy, znaki i wielkie cuda.
Powtórzonego Prawa 29  3 Nie dał wam Jahwe aż do dnia obecnego serca, które by rozumiało, ani oczu, które by widziały, ani uszu, które by słyszały.
Powtórzonego Prawa 29  4 Prowadziłem was przez czterdzieści lat po pustyni ; a nie podarły się na was szaty ani obuwie — na waszych nogach.
Powtórzonego Prawa 29  5 Chleba nie jedliście, nie piliście wina ni sycery, abyście poznali, że Ja, Jahwe, jestem waszym Bogiem.
Powtórzonego Prawa 29  6 Przyszliście potem na to miejsce. Sichon, król Cheszbonu, i Og, król Baszanu, wyszli przeciwko nam na wojnę, lecz pobiliśmy ich.
Powtórzonego Prawa 29  7 Odebraliśmy im ziemię i daliśmy ją w posiadanie Rubenitom, Gadytom i polowie pokolenia Manassesa.
Powtórzonego Prawa 29  8 Strzeżcie słów tego przymierza i wypełniajcie je, byście mieli powodzenie we wszystkim, co uczynicie.
Powtórzonego Prawa 29  9 Stoicie dzisiaj wszyscy przed obliczem Boga waszego, Jahwe: wasi naczelnicy pokoleń, wasi starsi, wasi zwierzchnicy i każdy Izraelita;
Powtórzonego Prawa 29 10 wasze dzieci i żony, i obcy, który przebywa w twoim obozie, począwszy od tego, który ścina drzewo, do tego, który czerpie wodę.
Powtórzonego Prawa 29 11 Weszliście z Bogiem swoim, Jahwe, w przymierze, które Bóg wasz, Jahwe, zawarł dziś z wami pod przysięgą,
Powtórzonego Prawa 29 12 aby was dzisiaj uczynić swoim ludem. On bowiem będzie dla was Bogiem, jak przyobiecał tobie i jak poprzysiągł przodkom waszym: Abrahamowi, Izaakowi i Jakubowi.
Powtórzonego Prawa 29 13 Nie z wami tylko zawieram to przymierze i składam przysięgę,
Powtórzonego Prawa 29 14 ale z każdym, który tu stoi z wami dzisiaj w obliczu Boga naszego, Jahwe, i z każdym, kogo tu dzisiaj nie ma z nami.
Powtórzonego Prawa 29 15 Wy wiecie, z kim mieszkaliśmy w Egipcie i jak szliśmy między narodami, wśród których droga nam wypadła.
Powtórzonego Prawa 29 16 Widzieliśmy ich obrzydliwości, ich posągi z drzewa i kamienia, ze srebra i złota, które są u nich.
Powtórzonego Prawa 29 17 Niech nie będzie między wami żadnego mężczyzny ani kobiety, ani rodu, ani pokolenia, którego by serce się odwróciło od Boga waszego, Jahwe, idąc służyć bogom tych narodów. Niech nie będzie między wami korzenia, wydającego truciznę lub piołun.
Powtórzonego Prawa 29 18 A gdyby ktoś, słysząc słowa tego przekleństwa, pochlebiał sobie w sercu mówiąc: "Będę miał pokój, nawet chodząc w uporze mego serca" — w ten sposób sprowadzając zgubę na ziemię tak nawodnioną, jak i suchą —
Powtórzonego Prawa 29 19 nie zechce mu Jahwe przebaczyć, bo już rozpaliły się gniew i zazdrość Jahwe przeciwko temu człowiekowi; spadną na niego wszystkie przekleństwa zapisane w tej księdze, a Jahwe wymaże jego imię spod nieba.
Powtórzonego Prawa 29 20 Jahwe go wyłączy na jego nieszczęście ze wszystkich pokoleń Izraela stosownie do wszystkich przekleństw tego przymierza, zapisanych w księdze tego Prawa.
Powtórzonego Prawa 29 21 Wtedy przyszłe pokolenie, wasi synowie, którzy po was powstaną, i obcy, który przybędzie z dalekiej krainy, widząc plagi tej ziemi i choroby, które na nią Jahwe ześle, powiedzą:
Powtórzonego Prawa 29 22 "Siarka, sól, spalenizna po całej jego ziemi!" Nie obsieją jej, nie zakiełkuje, nie urośnie na niej żadna roślina, jak w zagładzie Sodomy, Gomory, Admy i Seboim, które Jahwe zniszczył w swym gniewie i zapalczywości.
Powtórzonego Prawa 29 23 I wszystkie narody powiedzą: "Czemuż to Jahwe tak uczynił tej ziemi? Dlaczego ten żar gniewu?"
Powtórzonego Prawa 29 24 I odpowiedzą: "Bo opuścili przymierze Jahwe, Boga ich przodków, zawarte z nimi, kiedy ich wyprowadził z ziemi egipskiej,
Powtórzonego Prawa 29 25 a poszli służyć obcym bogom i oddawać im pokłon — bogom nieznanym, których On im nie przydzielił —
Powtórzonego Prawa 29 26 zapalił się gniew Jahwe przeciw tej ziemi, sprowadzając na nich wszystkie przekleństwa, zapisane w tej księdze.
Powtórzonego Prawa 29 27 Wyrwał ich Jahwe z ich ziemi z gniewem, zapalczywością i wielkim oburzeniem, i wygnał ich do obcej ziemi, jak to jest dzisiaj".
Powtórzonego Prawa 29 28 Rzeczy ukryte należą do Boga naszego, Jahwe, a rzeczy objawione — do nas i do naszych synów na wieki, byśmy wykonali wszystkie słowa tego Prawa.

Powtórzonego Prawa 30  1 Kiedy się spełnią dla ciebie wszystkie te słowa: błogosławieństwo i przekleństwo, które ci obwieściłem; jeśli rozważysz je w swym sercu będąc między wszystkimi narodami, do których twój Bóg, Jahwe, cię wypędzi —
Powtórzonego Prawa 30  2 jeśli wrócisz do Boga swego, Jahwe, będziesz słuchał Jego głosu we wszystkim, co ja ci dzisiaj rozkazuję, i ty, i synowie twoi z całego swego serca i z całej swej duszy —
Powtórzonego Prawa 30  3 odwróci też i twój Bóg, Jahwe, twoje wygnanie i zlituje się nad tobą. Zgromadzi cię na nowo spośród wszystkich narodów, gdzie cię twój Bóg, Jahwe, rozproszył.
Powtórzonego Prawa 30  4 Choćby twoje wygnanie było na krańcach nieba, zgromadzi cię stamtąd twój Bóg, Jahwe, i stamtąd cię zabierze.
Powtórzonego Prawa 30  5 Sprowadzi cię twój Bóg, Jahwe, do ziemi, którą przodkowie twoi otrzymali w posiadanie, abyś ją odzyskał; uczyni cię szczęśliwym i rozmnoży cię bardziej niż twoich przodków.
Powtórzonego Prawa 30  6 Twój Bóg, Jahwe, dokona obrzezania twego serca i serca twych potomków, żebyś miłował Boga swego, Jahwe, z całego serca swego i z całej duszy swojej, po to, abyś żył.
Powtórzonego Prawa 30  7 Wszystkie te przekleństwa ześle twój Bóg, Jahwe, na twoich wrogów i na tych, którzy cię nienawidzą i będą prześladować.
Powtórzonego Prawa 30  8 Ty znowu będziesz słuchał głosu Jahwe, wypełniając wszystkie polecenia, które ja tobie dziś daję.
Powtórzonego Prawa 30  9 Twój Bóg, Jahwe, poszczęści tobie w każdym poczynaniu twej ręki, w owocach twego łona, przychówku bydła i płodach ziemi. Bo Jahwe na nowo będzie się cieszył ze świadczenia ci dobrodziejstw, jak cieszył się wyświadczając je twoim przodkom,
Powtórzonego Prawa 30 10 jeśli będziesz słuchał głosu Boga swego, Jahwe, przestrzegając jego poleceń i postanowień zapisanych w księdze tego Prawa; jeśli wrócisz do Boga swego, Jahwe, z całego swego serca i z całej swej duszy.
Powtórzonego Prawa 30 11 Gdyż polecenie to, które ja ci dzisiaj daję, nie przekracza twych możliwości i nie jest poza twoim zasięgiem.
Powtórzonego Prawa 30 12 Nie jest w niebiosach, by można było powiedzieć: "Któż dla nas wstąpi do nieba i przyniesie je nam, a będziemy słuchać i wypełnimy je".
Powtórzonego Prawa 30 13 I nie jest za morzem, aby można było powiedzieć: "Któż dla nas uda się za morze i przyniesie je nam, a będziemy słuchać i wypełnimy je".
Powtórzonego Prawa 30 14 Gdyż słowo to jest bardzo blisko ciebie: w twych ustach i w twoim sercu, byś je mógł wypełnić.
Powtórzonego Prawa 30 15 Patrz! Kładę dziś przed tobą życie i szczęście, śmierć i nieszczęście.
Powtórzonego Prawa 30 16 Ja dziś nakazuję ci miłować twego Boga, Jahwe, i chodzić Jego drogami, pełniąc Jego polecenia, prawa i nakazy, abyś żył i mnożył się, a twój Bóg, Jahwe, będzie ci błogosławił w kraju, który idziesz posiąść.
Powtórzonego Prawa 30 17 Ale jeśli swe serce odwrócisz, nie usłuchasz, zbłądzisz i będziesz oddawał pokłon obcym bogom, służąc im-
Powtórzonego Prawa 30 18 oświadczam wam dzisiaj, że na pewno zginiecie, niedługo zabawicie na ziemi, którą idziecie posiąść, po przejściu Jordanu.
Powtórzonego Prawa 30 19 Biorę dziś przeciwko wam na świadków niebo i ziemię, kładę przed wami życie i śmierć, błogosławieństwo i przekleństwo. Wybierajcie więc życie, abyście żyli wy i wasze potomstwo,
Powtórzonego Prawa 30 20 miłując Boga swego, Jahwe, słuchając Jego głosu, lgnąc do Niego; bo tu jest twoje życie i długie trwanie twego pobytu na ziemi, którą Jahwe poprzysiągł dać przodkom twoim: Abrahamowi, Izaakowi i Jakubowi".

Powtórzonego Prawa 31  1 I jeszcze Mojżesz odezwał się tymi słowami do Izraela:
Powtórzonego Prawa 31  2 "Dziś mam już sto dwadzieścia lat. Nie mogę swobodnie chodzić. Jahwe mi powiedział: "Nie przejdziesz tego Jordanu".
Powtórzonego Prawa 31  3 Sam Bóg twój, Jahwe, przejdzie przed tobą; On wytępi te narody przed tobą, tak iż ty osiedlisz się w ich miejsce. A Jozue pójdzie przed tobą, jak mówił Jahwe.
Powtórzonego Prawa 31  4 Jahwe postąpi z nimi, jak postąpił z Sichonem i Ogiem, królami Amorytów, i z ich krajami, które zniszczył.
Powtórzonego Prawa 31  5 Wyda ich Jahwe tobie na łup, a ty uczynisz im według wszystkich poleceń, jakie ci dałem.
Powtórzonego Prawa 31  6 Bądź mężny i mocny, nie lękaj się, nie bój się ich, gdyż Bóg twój, Jahwe, idzie z tobą, nie opuści cię i nie porzuci".
Powtórzonego Prawa 31  7 Zawołał potem Mojżesz Jozuego i rzekł mu na oczach całego Izraela: "Bądź mężny i mocny, bo ty wkroczysz z tym narodem do ziemi, którą poprzysiągł Jahwe dać ich przodkom i wprowadzisz ich w jej posiadanie.
Powtórzonego Prawa 31  8 Sam Jahwe, który pójdzie przed tobą, On będzie z tobą, nie opuści cię i nie porzuci. Nie lękaj się i nie drżyj!"
Powtórzonego Prawa 31  9 I napisał Mojżesz to Prawo, dał je kapłanom, synom Lewiego, noszącym Arkę Przymierza Jahwe i wszystkim starszym Izraela.
Powtórzonego Prawa 31 10 I rozkazał im Mojżesz: "Po upływie siedmiu lat w roku darowania długów, w czasie Święta Namiotów,
Powtórzonego Prawa 31 11 gdy cały Izrael się zgromadzi, by oglądać oblicze twego Boga, Jahwe, na miejscu, które sobie obierze, będziesz czytał to Prawo do uszu całego Izraela.
Powtórzonego Prawa 31 12 Zbierz cały naród: mężczyzn, kobiety i dzieci, i cudzoziemców, którzy są w twoich murach, aby słuchając uczyli się bać Jahwe, Boga waszego, i przestrzegać pilnie wszystkich słów tego Prawa.
Powtórzonego Prawa 31 13 Ich synowie, którzy Go jeszcze nie znają, będą słuchać i uczyć się bać waszego Boga, Jahwe, po wszystkie dni, jak długo żyć będziecie w kraju, na przejęcie którego przechodzicie Jordan".
Powtórzonego Prawa 31 14 Jahwe rzekł do Mojżesza: "Oto zbliża się czas twojej śmierci. Zawołaj Jozuego i stawcie się w Namiocie Spotkania, abym dał mu swoje polecenia". Mojżesz poszedł z Jozuem i stawili się w Namiocie Spotkania.
Powtórzonego Prawa 31 15 Jahwe ukazał się w Namiocie w słupie obłoku. A słup obłoku stanął u wejścia do namiotu.
Powtórzonego Prawa 31 16 Jahwe rzekł do Mojżesza: "Oto ty spoczniesz z przodkami swymi, a lud ten powstanie, by uprawiać nierząd z bogami obcymi tego kraju, do którego wejdziecie. Mnie opuści i złamie przymierze, które z wami zawarłem.
Powtórzonego Prawa 31 17 W tym dniu gniew mój zapłonie przeciwko niemu, opuszczę go, skryję przed nim swe oblicze. Stanie się bliski zagłady i wiele nieszczęść i klęsk zwali się na niego, tak iż powie wtedy: "Czyż nie dlatego, że nie ma u mnie mojego Boga, spotkały mnie te nieszczęścia?"
Powtórzonego Prawa 31 18 A Ja zakryję swe oblicze w tym dniu z powodu wszelkiego zła, które popełnił, zwracając się do obcych bogów".
Powtórzonego Prawa 31 19 "Zapiszcie teraz sobie ten oto hymn. Naucz go synów Izraela, włóż im go w usta, aby pieśń ta była dla Mnie świadkiem przeciwko synom Izraela.
Powtórzonego Prawa 31 20 Gdy zaprowadzę ich do ziemi, którą poprzysiągłem ich przodkom, opływającej w mleko i miód, będą jedli do syta, utyją, potem zwrócą się do obcych bogów i służyć im będą, a Mną wzgardzą i złamią przymierze ze Mną.
Powtórzonego Prawa 31 21 Lecz gdy zwalą się na nich liczne nieszczęścia i klęski, ta pieśń świadczyć będzie przeciw nim, gdyż usta ich potomstwa jej nie zapomną. Ja bowiem znam już dziś ich zamysły, którymi się kierują, zanim wprowadzę ich do ziemi, którą im poprzysiągłem".
Powtórzonego Prawa 31 22 Mojżesz napisał tę pieśń w owym dniu i nauczył jej synów Izraela.
Powtórzonego Prawa 31 23 Jahwe dał taki rozkaz Jozuemu, synowi Nuna: "Bądź mężny i mocny, gdyż ty zaprowadzisz synów Izraela do ziemi, którą im poprzysiągłem, a Ja będę z tobą".
Powtórzonego Prawa 31 24 Gdy Mojżesz zakończył całkowicie pisanie tego Prawa w księdze,
Powtórzonego Prawa 31 25 rozkazał lewitom noszącym Arkę Przymierza Jahwe:
Powtórzonego Prawa 31 26 "Weźcie tę Księgę Prawa i połóżcie ją obok Arki Przymierza Boga waszego, Jahwe, a niech tam będzie przeciwko wam jako świadek.
Powtórzonego Prawa 31 27 Ja bowiem znam wasz upór i twardy kark. Oto jak długo żyję z wami, opornie postępowaliście względem Jahwe. Cóż dopiero po mojej śmierci?"
Powtórzonego Prawa 31 28 "Zbierzcie u mnie wszystkich starszych z waszych pokoleń i zwierzchników, abym powiedział do ich uszu te słowa i wezwał przeciw nim niebo i ziemię na świadków.
Powtórzonego Prawa 31 29 Ponieważ wiem, że po mojej śmierci na pewno w przyszłości sprzeniewierzycie się i odstąpicie od drogi, którą wam przykazałem. Dosięgnie was nieszczęście, gdy czynić będziecie to, co jest złe w oczach Jahwe, gniewając Go czynami rąk waszych".
Powtórzonego Prawa 31 30 Potem wygłosił Mojżesz do uszu całej społeczności Izraela wszystkie słowa tej pieśni:

Powtórzonego Prawa 32  1 "Uważajcie, niebiosa, na to, co powiem, słów moich ust słuchaj, ziemio.
Powtórzonego Prawa 32  2 Nauka moja niech spływa jak deszcz, niech słowo me pada jak rosa, jak deszcz rzęsisty na zieleń, jak deszcz dobroczynny na trawę.
Powtórzonego Prawa 32  3 Gdyż głosić chcę imię Jahwe: uznajcie wielkość Boga naszego;
Powtórzonego Prawa 32  4 On Skała, dzieło Jego doskonałe, bo wszystkie drogi Jego są słuszne; On Bogiem wiernym, a nie zwodniczym, On sprawiedliwy i prawy.
Powtórzonego Prawa 32  5 Zgrzeszyły przeciw Niemu "Nie-Jego-Dzieci", lecz ich zwyrodnienie, pokolenie zwichnięte, nieprawe.
Powtórzonego Prawa 32  6 Więc tak odpłacać chcesz Jahwe, ludu głupi, niemądry? Czy nie On twym ojcem, twym stwórcą? Wszak On cię uczynił, umocnił.
Powtórzonego Prawa 32  7 Na dawne dni sobie wspomnij. Rozważajcie lata poprzednich pokoleń. Zapytaj ojca, by ci oznajmił, i twoich starców, niech ci powiedzą.
Powtórzonego Prawa 32  8 Kiedy Najwyższy rozgraniczał narody, rozdzielał synów człowieczych, wtedy ludom granice wytyczał według liczby synów Boga sprawiedliwego ;
Powtórzonego Prawa 32  9 bo Jego lud jest własnością Jahwe, dziedzictwem Jego wydzielonym jest Jakub.
Powtórzonego Prawa 32 10 Na pustej ziemi go znalazł, na pustkowiu, wśród dzikiego wycia, opiekował się nim i pouczał, strzegł jak źrenicy oka.
Powtórzonego Prawa 32 11 Jak orzeł, co gniazdo swoje ożywia, nad pisklętami swoimi krąży, rozwija swe skrzydła i bierze je, na sobie samym je nosi —
Powtórzonego Prawa 32 12 tak Jahwe sam go prowadził, nie było z nim boga obcego.
Powtórzonego Prawa 32 13 Na wyżyny świata go wyprowadził i żywił się bogactwami pola. Pozwolił mu miód wysysać ze skały i oliwę z najtwardszej opoki.
Powtórzonego Prawa 32 14 Śmietanę od krów, a mleko od owiec [jeść] wraz z łojem baranków, baranów, synów Baszanu i kozłów razem z najczystszą pszenicą. Krew piłeś winogron — mocne wino.
Powtórzonego Prawa 32 15 Utył Jeszurun i wierzga — grubyś, tłusty, otyły. Boga, Stwórcę swego porzucił, zelżył Skałę, swoje ocalenie.
Powtórzonego Prawa 32 16 Bogami obcymi do zazdrości Go pobudzają i gniewają obrzydliwościami.
Powtórzonego Prawa 32 17 Złym duchom składają ofiary, nie Bogu, bogom, których oni nie znają, nowym, świeżo przybyłym — nie służyli im wasi przodkowie.
Powtórzonego Prawa 32 18 Gardzisz Skałą, co ciebie zrodziła, zapomniałeś o Bogu, który cię zrodził.
Powtórzonego Prawa 32 19 Zobaczył to Jahwe i wzgardził, oburzony na własnych synów i córki
Powtórzonego Prawa 32 20 i rzekł: "Odwrócę od nich oblicze, zobaczę ich koniec. Gdyż są narodem niestałym, dziećmi, co nie mają wierności.
Powtórzonego Prawa 32 21 Mnie do zazdrości pobudzili nie-bogiem, rozjątrzyli Mnie swymi czczymi bożkami; i Ja ich do zazdrości pobudzę nie-ludem, rozjątrzę ich głupim narodem.
Powtórzonego Prawa 32 22 Zapłonął żar mego gniewu, co sięga do głębin Szeolu, pożera ziemię z plonami, podwaliny gór zapala.
Powtórzonego Prawa 32 23 Zgromadzę na nich nieszczęścia, wypuszczę na nich swe strzały,
Powtórzonego Prawa 32 24 zmorzy ich głód, gorączka ich strawi i złośliwa zaraza. Wbiję w nich kły dzikich zwierząt z jadem tych, co pełzają w prochu.
Powtórzonego Prawa 32 25 Na dworze miecz będzie ich pozbawiał dzieci, a przerażenie po domach, tak młodzieńców jak panny, niemowlę ssące i starca.
Powtórzonego Prawa 32 26 I rzekłem: Ja ich wygładzę, wygubię ich pamięć u ludzi.
Powtórzonego Prawa 32 27 Alem się bał drwiny wroga, że przeciwnicy ich będą się łudzić, mówiąc: Nasza ręka przemożna, a nie Jahwe uczynił to wszystko.
Powtórzonego Prawa 32 28 Gdyż jest to plemię niemądre i nie mające rozwagi.
Powtórzonego Prawa 32 29 Jako roztropni zdołaliby pojąć, zważaliby na swój koniec:
Powtórzonego Prawa 32 30 Jak może jeden odpędzać tysiące, a dwóch odpierać dziesięć tysięcy?  Dlatego, że ich sprzedała ich Skała, że Jahwe ich wydał na łup.
Powtórzonego Prawa 32 31 Bo skała ich nie jest jak nasza Skała, świadkami tego nasi wrogowie.
Powtórzonego Prawa 32 32 Bo winny ich szczep ze szczepu Sodomy lub z pól uprawnych Gomory; ich grona to grona trujące, co gorzkie mają jagody;
Powtórzonego Prawa 32 33 ich wino jest jadem smoków, gwałtowną trucizną żmijową.
Powtórzonego Prawa 32 34 Czy nie jest to u Mnie schowane, opatrzone pieczęcią w mych skarbach?
Powtórzonego Prawa 32 35 Moja jest odpłata i kara, w dniu, gdy się noga ich potknie. Nadchodzi bowiem dzień klęski, los ich gotowy, już blisko".
Powtórzonego Prawa 32 36 Bo Jahwe swój naród obroni, litość okaże swym sługom; gdy ujrzy, że ręka omdlała, że niewolników już nie ma ni wolnych.
Powtórzonego Prawa 32 37 I powie: "A gdzież ich bogowie, opoka, do której się uciekali?
Powtórzonego Prawa 32 38 Ci, co zjadali tłuste ich żertwy i wino pili z ich płynnych ofiar? Niech wstaną i niech wam pomogą, niech staną się waszą obroną.
Powtórzonego Prawa 32 39 Patrzcie teraz, że Ja jestem, Ja jeden, i nie ma ze Mną żadnego boga. Ja zabijam i Ja sam ożywiam, Ja ranię i Ja sam uzdrawiam, że nikt z mojej ręki nie uwalnia.
Powtórzonego Prawa 32 40 Podnoszę rękę ku niebu i mówię: Tak, Ja żyję na wieki.
Powtórzonego Prawa 32 41 Gdy miecz błyszczący wyostrzę i wyrok wykona ma ręka, na swoich wrogach się pomszczę, odpłacę tym, którzy Mnie nienawidzą.
Powtórzonego Prawa 32 42 Upoję krwią moje strzały, mój miecz napasie się mięsem, krwią poległych i uprowadzonych, głowami dowódców nieprzyjacielskich".
Powtórzonego Prawa 32 43 Chwalcie, narody, lud Jego: bo On odpłaci za krew swoich sług, odda zapłatę swym wrogom, oczyści kraj swego ludu".
Powtórzonego Prawa 32 44 Poszedł więc Mojżesz z Jozuem, synem Nuna, i wypowiedział wszystkie słowa tej pieśni do uszu ludu.
Powtórzonego Prawa 32 45 Gdy Mojżesz skończył wygłaszać wszystkie te słowa do całego Izraela,
Powtórzonego Prawa 32 46 rzekł do nich: "Weźcie sobie do serca te wszystkie słowa, które ja wam dzisiaj ogłaszam, nakażcie waszym dzieciom pilnie strzec wszystkich słów tego Prawa.
Powtórzonego Prawa 32 47 Nie jest ono bowiem dla was rzeczą błahą, bo jest waszym życiem i dzięki niemu długo żyć będziecie na ziemi, do której idziecie przez Jordan, aby ją posiąść".
Powtórzonego Prawa 32 48 Potem rzekł Bóg do Mojżesza tego samego dnia:
Powtórzonego Prawa 32 49 "Wstąp na tę górę Abarim: górę Nebo, w ziemi Moabu naprzeciw Jerycha, i spójrz na ziemię Kanaan, którą daję w posiadanie synom Izraela.
Powtórzonego Prawa 32 50 Umrzesz tam na górze, na którą wejdziesz, i połączysz się ze swymi przodkami, jak zmarł Aaron, brat twój, na górze Hor i połączył się ze swymi przodkami.
Powtórzonego Prawa 32 51 Ponieważ nie byliście mi wierni między synami Izraela przy wodach Meriba pod Kadesz, na pustyni Sin, nie objawiliście mej świętości wśród synów Izraela,
Powtórzonego Prawa 32 52 dlatego tylko z daleka ujrzysz tę ziemię, lecz ty tam nie wejdziesz: do tej krainy, którą ja daję synom Izraela".

Powtórzonego Prawa 33  1 Oto błogosławieństwo, które wypowiedział Mojżesz, mąż Boży, nad synami Izraela, przed swoją śmiercią:
Powtórzonego Prawa 33  2 Rzekł: Jahwe przyszedł z Synaju i z Seiru dla nich wzeszedl, zabłysnął z góry Paran, przybywa z Meriba pod Kadesz, w prawicy ogień płonący.
Powtórzonego Prawa 33  3 On kocha swój lud. Wszyscy wybrani są w Jego ręku, u nóg twoich oni usiedli, słowa twoje przyjmują.
Powtórzonego Prawa 33  4 Mojżesz dał nam Prawo — dziedzictwo społeczności Jakuba.
Powtórzonego Prawa 33  5 Był Król w Jeszurunie, gdy się zeszli książęta narodu, zgromadziły się pokolenia Jakuba.
Powtórzonego Prawa 33  6 Niech żyje Ruben, niech nie umiera, niech żyje, choć liczbą niewielki.
Powtórzonego Prawa 33  7 To powiedział do Judy: Usłysz, Jahwe, głos Judy, doprowadź go do jego ludu, niech twoje ręce go obronią, bądź dlań obroną od wrogów.
Powtórzonego Prawa 33  8 Do Lewiego powiedział: Twoje tummim i urim są dla oddanego ci męża, wypróbowałeś go w Massa, spierałeś się z nim u wód Meriba.
Powtórzonego Prawa 33  9 O ojcu swym on mówi i o matce: "Ja ich nie widziałem", nie zna już swoich braci, nie chce rozpoznać swych dzieci. Tak słowa twego strzegli, przymierze twoje zachowali.
Powtórzonego Prawa 33 10 Niech nakazów twych uczą Jakuba, a Prawa twego — Izraela, przed tobą palą kadzidło, na twoim ołtarzu całopalenia.
Powtórzonego Prawa 33 11 Moc jego, Jahwe, błogosław, a dzieła rąk jego przyjmij, złam biodra jego nieprzyjaciół i tych, co go nienawidzą, by nie powstali.
Powtórzonego Prawa 33 12 Do Beniamina powiedział: Umiłowany przez Jahwe, bezpiecznie u Niego zamieszka, u Niego, który zawsze będzie go bronił, odpocznie w Jego ramionach.
Powtórzonego Prawa 33 13 Do Józefa powiedział: Jego ziemia — błogosławiona przez Jahwe, przez bogactwo niebios, przez rosę, przez źródła otchłani podziemnej,
Powtórzonego Prawa 33 14 przez bogactwo darów słońca, przez bogactwo plonów miesięcy,
Powtórzonego Prawa 33 15 przez skarby z gór starożytnych, przez bogactwo odwiecznych pagórków,
Powtórzonego Prawa 33 16 przez bogactwo z ziemi i plonów, łaska Mieszkańca Krzaku: dzieła Jego na głowie Józefa, na skroni księcia swych braci.
Powtórzonego Prawa 33 17 Oto Jego byk pierworodny — cześć Jemu! Jego rogi — rogami bawołu, bije nimi narody aż po krańce ziemi. Oto miriady Efraima, oto tysiące Manassesa.
Powtórzonego Prawa 33 18 Do Zabulona powiedział: Zabulonie, ciesz się na twoich wyprawach, i ty Issacharze, w twoich namiotach.
Powtórzonego Prawa 33 19 Zwołują narody na górę, by złożyć tam prawe ofiary; gdyż z bogactwa morza będą korzystać i ze skarbów w piasku ukrytych.
Powtórzonego Prawa 33 20 Do Gada powiedział: Szczęśliwy, kto da miejsce Gadowi! Odpoczywa jak lwica, rozdarł ramię i głowę.
Powtórzonego Prawa 33 21 Rzeczy najlepszych pożąda dla siebie, pragnie działu dowódcy; chce kroczyć na czele narodu. Sprawiedliwość Jahwe wypełnił i Jego sądy nad Izraelem.
Powtórzonego Prawa 33 22 Do Dana powiedział: Dan jest lwiątkiem, które się rzuca z Baszanu.
Powtórzonego Prawa 33 23 Do Neftalego powiedział: Neftali łaską nasycony, pełen jest błogosławieństw Jahwe, morze i południe posiądzie.
Powtórzonego Prawa 33 24 Do Asera powiedział: Aser błogosławiony wśród synów, niech będzie kochany przez braci, niech kąpie nogę w oliwie.
Powtórzonego Prawa 33 25 Twe zawory z żelaza i brązu, jak dni twoje moc twoja trwała.
Powtórzonego Prawa 33 26 Do Boga Jeszuruna nikt niepodobny, by tobie pomóc, cwałuje po niebie, po obłokach, w swym majestacie.
Powtórzonego Prawa 33 27 Zwycięzcą jest Bóg odwieczny. Zniża swą broń — On od wieków, by odpędzić wroga przed tobą; to On woła: Wyniszcz!
Powtórzonego Prawa 33 28 Izrael mieszka bezpiecznie, w samotności jest źródło Jakuba, na ziemi zboża i moszczu, niebiosa zsyłają mu rosę.
Powtórzonego Prawa 33 29 Izraelu, tyś szczęśliwy, któż tobie podobny? Narodzie, zbawiony przez Jahwe, Obrońca twój tobie pomaga, błogosławi zwycięski twój miecz. Wrogowie słabną przed tobą, ty zaś wyniosłość ich depczesz.

Powtórzonego Prawa 34  1 Mojżesz wstąpił ze stepów Moabu na górę Nebo, na szczyt Pisga, naprzeciw Jerycha. Jahwe zaś pokazał mu całą ziemię Gilead aż po Dan,
Powtórzonego Prawa 34  2 całą — Neftalego, ziemię Efraima i Manassesa, całą krainę Judy aż po Morze Zachodnie,
Powtórzonego Prawa 34  3 Negeb, okręg doliny koło Jerycha, miasta palm, aż do Soaru.
Powtórzonego Prawa 34  4 Rzekł Jahwe do niego: "Oto kraj, który poprzysiągłem Abrahamowi, Izaakowi i Jakubowi tymi słowami: Dam go twemu potomstwu. Dałem ci go zobaczyć własnymi oczami, lecz tam nie wejdziesz".
Powtórzonego Prawa 34  5 Tam, w krainie Moabu, według postanowienia Jahwe, umarł Mojżesz, sługa Jahwe.
Powtórzonego Prawa 34  6 I pochowano go w dolinie krainy Moabu naprzeciw Bet-Peor, a nikt nie zna jego grobu aż po dziś dzień.
Powtórzonego Prawa 34  7 W chwili śmierci miał Mojżesz sto dwadzieścia lat, a wzrok jego nie był przyćmiony i siły go nie opuściły.
Powtórzonego Prawa 34  8 Synowie Izraela opłakiwali Mojżesza na stepach Moabu przez trzydzieści dni. Potem skończyły się dni żałoby po Mojżeszu.
Powtórzonego Prawa 34  9 Jozue, syn Nuna, pełen był ducha mądrości, gdyż Mojżesz włożył na niego ręce. Słuchali go synowie Izraela i czynili, jak im rozkazał Jahwe przez Mojżesza.
Powtórzonego Prawa 34 10 Nie powstał więcej w Izraelu prorok podobny do Mojżesza, który by poznał Jahwe twarzą w twarz,
Powtórzonego Prawa 34 11 ani [równy] we wszystkich znakach i cudach, które polecił mu Jahwe czynić w ziemi egipskiej wobec faraona, wszystkich sług jego i całego jego kraju;
Powtórzonego Prawa 34 12 ani równy mocą ręki i całą wielką grozą, jaką wywołał Mojżesz na oczach całego Izraela.

Jozuego 1  1 Po śmierci Mojżesza, sługi Jahwe, rzekł Jahwe do Jozuego, syna Nuna, pomocnika Mojżesza:
Jozuego 1  2 "Mojżesz, sługa mój, umarł; teraz więc wstań, przepraw się przez ten oto Jordan, ty i cały ten lud, do ziemi, którą Ja daję synom Izraela.
Jozuego 1  3 Każde miejsce, na które zstąpi wasza noga, Ja wam daję, jak zapowiedziałem Mojżeszowi.
Jozuego 1  4 Od pustyni i od Libanu aż do Wielkiej Rzeki, rzeki Eufrat, cała ziemia Chetytów aż do Wielkiego Morza, w stronę zachodzącego słońca, będzie waszą krainą.
Jozuego 1  5 Nikt się nie ostoi przed tobą przez wszystkie dni twego życia. Jak byłem z Mojżeszem, tak będę z tobą, nie opuszczę cię ani porzucę.
Jozuego 1  6 Bądź mężny i mocny, ponieważ ty rozdasz temu ludowi w posiadanie ziemię, którą poprzysiągłem dać ich przodkom.
Jozuego 1  7 Tylko bądź mężny i mocny, przestrzegając wypełniania całego Prawa, które nakazał ci Mojżesz, sługa mój. Nie odstępuj od niego ani w prawo, ani w lewo, aby się okazała twoja roztropność we wszystkich przedsięwzięciach.
Jozuego 1  8 Niech ta Księga Prawa będzie zawsze na twych ustach: rozważaj ją w dzień i w nocy, abyś ściśle spełniał wszystko, co w niej jest napisane, bo tylko wtedy powiedzie ci się i okaże się twoja roztropność.
Jozuego 1  9 Czyż ci nie rozkazałem: Bądź mężny i mocny? Nie bój się i nie lękaj, ponieważ z tobą jest Jahwe, Bóg twój, wszędzie, gdziekolwiek pójdziesz".
Jozuego 1 10 Jozue rozkazał wówczas zwierzchnikom ludu, mówiąc:
Jozuego 1 11 "Przejdźcie przez obóz i nakażcie ludowi: Przygotujcie sobie żywność, gdyż po trzech dniach przeprawicie się przez ten Jordan, abyście zajęli ziemię, którą Bóg wasz, Jahwe, daje wam w posiadanie".
Jozuego 1 12 Następnie Jozue przemówił do Rubenitów, Gadytów i połowy pokolenia Manassesa:
Jozuego 1 13 "Przypomnijcie sobie rozkaz, jaki dał wam Mojżesz, sługa Jahwe, gdy rzekł: Wasz Bóg, Jahwe, strzeże waszego pokoju i oddaje wam tę ziemię.
Jozuego 1 14 Wasze żony, dzieci i trzody mogą pozostać w kraju, który dał wam Mojżesz za Jordanem. Wy jednak musicie wyruszyć uzbrojeni na czele swych braci, wszyscy zdolni do boju mężczyźni, i musicie im pomóc,
Jozuego 1 15 aż Jahwe użyczy pokoju braciom waszym, jak i wam, i aż oni również posiądą ziemię, którą da im Bóg wasz, Jahwe. Wtedy możecie wrócić do kraju, który do was należy i który dał wam Mojżesz, sługa Jahwe, po drugiej stronie Jordanu, ku wschodowi słońca".
Jozuego 1 16 Odpowiedzieli więc Jozuemu tymi słowami: "Wszystko, coś nam rozkazał, uczynimy i gdziekolwiek nas poślesz, pójdziemy.
Jozuego 1 17 Jak posłuszni byliśmy we wszystkim Mojżeszowi, tak będziemy posłuszni i tobie. Oby tylko twój Bóg, Jahwe, był z tobą, jak był z Mojżeszem.
Jozuego 1 18 Ktokolwiek sprzeciwi się twojemu głosowi i nie będzie posłuszny twemu słowu we wszystkim, co mu rozkażesz, musi umrzeć. Tylko ty bądź mężny i mocny".

Jozuego 2  1 Jozue, syn Nuna, wysłał potajemnie z Szittim dwu wywiadowców, dając im polecenie: "Idźcie i obejrzyjcie okolicę Jerycha". Poszli więc i przybyli do domu nierządnicy imieniem Rachab i udali się tam na spoczynek.
Jozuego 2  2 Doniesiono o tym królowi Jerycha w tych słowach: "Oto mężowie z synów Izraela przybyli tu tej nocy, by wybadać kraj".
Jozuego 2  3 Posłał więc król Jerycha do Rachab, rozkazując: "Wydaj tych ludzi, którzy przyszli do ciebie i weszli do domu twego, bo przybyli w celu obejrzenia całego kraju".
Jozuego 2  4 Lecz kobieta wzięła tych dwu mężczyzn i ukryła ich. "Rzeczywiście, odrzekła, przybyli do mnie ci ludzie, ale nie wiedziałam, skąd byli.
Jozuego 2  5 Gdy jednak miano zamknąć bramy miasta o zmierzchu, oni wyszli i nie wiem, dokąd się udali. Pospieszcie za nimi jak najrychlej, a dościgniecie ich".
Jozuego 2  6 Sama zaś zaprowadziła ich na dach i ukryła pod łodygami lnu, które tu rozłożyła.
Jozuego 2  7 Ludzie <królewscy> natomiast ścigali ich w kierunku Jordanu aż ku brodom, a bramę miasta zamknięto po wyjściu ścigających.
Jozuego 2  8 Wywiadowcy tymczasem jeszcze nie zasnęli, gdy Rachab weszła do nich na dach
Jozuego 2  9 i tak do nich powiedziała: "Wiem, że Jahwe dał wam ten kraj, gdyż postrach wasz padł na nas i wszyscy mieszkańcy kraju struchleli przed wami.
Jozuego 2 10 Słyszeliśmy bowiem, jak Jahwe wysuszył wody Morza Czerwonego przed wami, gdy wychodziliście z Egiptu, i co uczyniliście dwom królom amoryckim po drugiej stronie Jordanu, Sichonowi i Ogowi, których obłożyliście klątwą.
Jozuego 2 11 Na wieść o tym zatrwożyło się serce nasze i zabrakło nam odwagi wobec was, ponieważ Bóg wasz, Jahwe, jest Bogiem wysoko na niebie i nisko na ziemi.
Jozuego 2 12 Dlatego teraz przysięgnijcie mi na Jahwe, że jak ja okazałam wam życzliwość, tak i wy okażecie życzliwość domowi mego ojca; dacie mi znak jako rękojmię,
Jozuego 2 13 że zostawicie przy życiu mego ojca i moją matkę, moich braci i moje siostry, że zachowacie wszystko, co do nich należy, i uchronicie od śmierci".
Jozuego 2 14 Odpowiedzieli jej wywiadowcy: "Życiem naszym ręczymy za was, jeśli tylko nie wydacie tej naszej sprawy. A gdy Jahwe odda nam tę ziemię, okażemy ci życzliwość i wierność".
Jozuego 2 15 Po czym spuściła ich po powrozie z okna, gdyż dom jej przylegał do muru miejskiego i jakby w murze mieszkała.
Jozuego 2 16 "Udajcie się w góry — rzekła do nich — aby was nie spotkali ścigający i ukryjcie się tam przez trzy dni, aż do ich powrotu, po czym pójdziecie w swoją drogę".
Jozuego 2 17 Wywiadowcy powiedzieli: "Tak wywiążemy się z tej przysięgi, którą kazałaś nam złożyć:
Jozuego 2 18 gdy wejdziemy do kraju, uwiążesz powróz z nici purpurowych u okna, przez które nas spuściłaś, i zgromadzisz u siebie w tym domu: ojca twego, matkę twoją, braci twoich i całą rodzinę.
Jozuego 2 19 Jeżeli ktokolwiek wyjdzie z drzwi twego domu, krew jego spadnie na jego głowę, a my będziemy niewinni. Kto jednak w domu z tobą pozostanie, krew jego spadnie na naszą głowę, jeżeli czyjaś ręka się go dotknie.
Jozuego 2 20 Gdybyś jednak sprawę naszą zdradziła, będziemy wolni od przysięgi, którąś od nas przyjęta".
Jozuego 2 21 Na to odpowiedziała: "Niech tak będzie, jak mówicie" i zakończyła rozmowę, a oni się oddalili. Wtedy ona uwiązała powróz purpurowy u okna.
Jozuego 2 22 Wywiadowcy poszli, przybyli w góry i pozostali tam przez trzy dni, aż powrócili ludzie wysłani na ich poszukiwanie. Ci zaś szukali po całej drodze, ale nikogo nie znaleźli.
Jozuego 2 23 Wtedy powrócili również i dwaj wywiadowcy. Zeszli z góry, przeprawili się przez rzekę, a gdy przybyli do Jozuego, syna Nuna, opowiedzieli mu wszystko, co ich spotkało.
Jozuego 2 24 I rzekli do Jozuego: "Jahwe oddał cały ten kraj w nasze ręce i już wszyscy mieszkańcy struchleli przed nami".

Jozuego 3  1 Wczesnym rankiem Jozue i wszyscy synowie Izraela wyruszyli z Szittim, przybyli nad Jordan i przenocowali tam przed przeprawą.
Jozuego 3  2 Po upływie trzech dni przeszli zwierzchnicy przez obóz
Jozuego 3  3 i wydali polecenie ludowi: "Gdy ujrzycie Arkę Przymierza Boga waszego, Jahwe, i niosących ją kapłanów-lewitów, wyruszcie i wy z waszego postoju i postępujcie za nią.
Jozuego 3  4 Zostawcie jednak przestrzeń około dwu tysięcy łokci między sobą i arką i nie zbliżajcie się do niej! Tak więc poznacie drogę, którą macie iść, bo nigdy nią nie szliście".
Jozuego 3  5 Wtedy rzekł Jozue do ludu: "Oczyśćcie się, gdyż jutro Jahwe sprawi cuda wpośród was".
Jozuego 3  6 Następnie powiedział Jozue do kapłanów: "Weźcie Arkę Przymierza i idźcie na czele ludu". Ci wzięli Arkę Przymierza i wyszli na czoło pochodu.
Jozuego 3  7 Jahwe oznajmił Jozuemu: "Dziś pocznę wywyższać cię w oczach całego Izraela, aby poznano, że jak byłem z Mojżeszem, tak będę i z tobą.
Jozuego 3  8 Ty zaś dasz następujące polecenie kapłanom niosącym Arkę Przymierza: Skoro dojdziecie do brzegu wód Jordanu, w Jordanie się zatrzymajcie".
Jozuego 3  9 Zwrócił się następnie Jozue do synów Izraela: "Zbliżcie się i słuchajcie słów Boga waszego, Jahwe.
Jozuego 3 10 Po tym poznacie, rzekł Jozue, że Bóg żywy jest pośród was i że wypędzi z pewnością przed wami Kananejczyków, Chetytów, Chiwwitów, Peryzzytów, Girgaszytów, Amorytów i Jebusytów.
Jozuego 3 11 Oto Arka Przymierza Pana całej ziemi przejdzie przed wami Jordan.
Jozuego 3 12 Wybierzcie teraz dwunastu mężczyzn spośród pokoleń Izraela, po jednym z każdego pokolenia.
Jozuego 3 13 Skoro tylko stopy kapłanów niosących Arkę Jahwe, Pana całej ziemi, staną w wodzie Jordanu, oddzielą się wody Jordanu płynące z góry i staną jak jeden wał".
Jozuego 3 14 Gdy więc lud wyruszył ze swoich namiotów, by przeprawić się przez Jordan, kapłani niosący Arkę Przymierza szli na czele ludu.
Jozuego 3 15 Zaledwie niosący arkę przyszli nad Jordan, a nogi kapłanów niosących arkę zanurzyły się w wodzie przybrzeżnej — Jordan bowiem wezbrał aż po brzegi przez cały czas żniwa —
Jozuego 3 16 zatrzymały się wody płynące z góry i utworzyły jakby jeden wał na znacznej przestrzeni od miasta Adam leżącego w pobliżu Sartan, podczas gdy wody spływające do morza Araby, czyli Morza Słonego, oddzieliły się zupełnie, a lud przechodził naprzeciw Jerycha.
Jozuego 3 17 Kapłani niosący Arkę Przymierza Jahwe stali mocno na suchym łożysku w środku Jordanu, a tymczasem cały Izrael szedł po suchej ziemi, aż wreszcie cały naród skończył przeprawę przez Jordan.

Jozuego 4  1 Gdy wreszcie cały naród skończył przeprawę przez Jordan, rzekł Jahwe do Jozuego:
Jozuego 4  2 "Wybierzcie dwunastu mężów spośród ludu, po jednym z każdego pokolenia,
Jozuego 4  3 i dajcie im takie polecenie: Podnieście stąd, ze środka Jordanu, z miejsca, gdzie stały nogi kapłanów, dwanaście kamieni, przenieście je ze sobą i połóżcie w miejscu, gdzie rozłożycie się obozem, by spędzić noc".
Jozuego 4  4 Wtedy Jozue wezwał dwunastu mężczyzn, których wyznaczył spośród synów Izraela, po jednym z każdego pokolenia,
Jozuego 4  5 i rzekł do nich Jozue: "Przejdźcie wobec Arki Boga waszego, Jahwe, aż do środka Jordanu i niech każdy wyniesie na swym ramieniu jeden kamień odpowiednio do liczby pokoleń synów Izraela.
Jozuego 4  6 Niech to będzie znakiem pośród was. A gdy w przyszłości synowie wasi zapytają was: "Co oznaczają dla was te kamienie?" —
Jozuego 4  7 odpowiecie im, że wody Jordanu rozdzieliły się przed Arką Przymierza Jahwe. Gdy przechodziła ona przez Jordan, rozdzieliły się wody Jordanu, a te kamienie są pamiątką na zawsze dla synów Izraela".
Jozuego 4  8 I synowie Izraela uczynili tak, jak im polecił Jozue. Wzięli dwanaście kamieni ze środka Jordanu, jak rozkazał Jahwe Jozuemu, według liczby pokoleń synów Izraela, przynieśli je ze sobą na miejsce nocnego postoju i tam je położyli.
Jozuego 4  9 Dwanaście kamieni położył również Jozue na środku Jordanu, na miejscu, na którym stały nogi kapłanów niosących Arkę Przymierza. Są tam one aż do dnia dzisiejszego.
Jozuego 4 10 Kapłani niosący arkę stali w środku Jordanu, aż wszystko zostało wykonane, co Jahwe nakazał Jozuemu obwieścić ludowi zgodnie z poleceniami, jakie Mojżesz dał Jozuemu. Tymczasem lud przeszedł pośpiesznie.
Jozuego 4 11 A gdy cały lud skończył przeprawę, przeszła również i Arka Jahwe z kapłanami i stanęła na czele ludu.
Jozuego 4 12 Synowie Rubena, synowie Gada i połowa pokolenia Manassesa przeszli uzbrojeni na czoło synów Izraela, jak Mojżesz im rozkazał.
Jozuego 4 13 Około czterdziestu tysięcy wojowników uzbrojonych przeszło przed obliczem Jahwe, by walczyć na stepach Jerycha.
Jozuego 4 14 W owym dniu wywyższył Jahwe Jozuego w oczach całego Izraela i bali się go, jak się bali Mojżesza przez wszystkie dni jego życia.
Jozuego 4 15 I rzekł Jahwe Jozuemu:
Jozuego 4 16 "Rozkaż kapłanom niosącym Arkę Świadectwa, by wyszli z Jordanu".
Jozuego 4 17 Wtedy Jozue polecił kapłanom: "Wyjdźcie z Jordanu".
Jozuego 4 18 Skoro tylko kapłani niosący Arkę Przymierza Jahwe wyszli z Jordanu, a stopy ich nóg dotknęły suchej ziemi, wróciły wody Jordanu znów do swego łożyska, wypełniając je jak przedtem — aż po brzegi.
Jozuego 4 19 Dziesiątego dnia miesiąca pierwszego lud wyszedł z Jordanu i rozłożył się obozem w Gilgal na wschód od Jerycha.
Jozuego 4 20 Owe zaś dwanaście kamieni, które zabrano z Jordanu, Jozue ustawił w Gilgal.
Jozuego 4 21 Rzekł on wtedy do synów Izraela: "Jeżeli kiedyś potomkowie wasi zapytają ojców swoich: "Co oznaczają te kamienie?" —
Jozuego 4 22 wy pouczycie synów swoich, mówiąc: Izrael przeszedł przez ten Jordan jak po suchej ziemi,
Jozuego 4 23 gdyż Bóg wasz, Jahwe, wysuszył przed wami wody Jordanu, aż przeszliście, podobnie jak to uczynił Bóg wasz, Jahwe, z Morzem Czerwonym, które osuszył przed naszymi oczami, aż przeszliśmy.
Jozuego 4 24 Wszystkie ludy ziemi powinny poznać, że potężna jest ręka Jahwe, a wy sami zawsze powinniście się bać Boga waszego, Jahwe".

Jozuego 5  1 Gdy wszyscy królowie amoryccy, mieszkający za Jordanem w zachodniej krainie, i wszyscy królowie kananejscy, zamieszkali wzdłuż morza, usłyszeli, że Jahwe osuszył wody Jordanu przed synami Izraela, aż się przeprawili, zatrwożyło się ich serce i zabrakło im ducha wobec synów Izraela.
Jozuego 5  2 W owym czasie rzekł Jahwe do Jozuego: "Przygotuj sobie noże z krzemienia i ponownie dokonasz obrzezania synów Izraela".
Jozuego 5  3 Jozue przygotował sobie noże z krzemienia i obrzezał synów Izraela na pagórku Aralot.
Jozuego 5  4 A ta była przyczyna, dla której Jozue dokonał obrzezania. Wszyscy mężczyźni zdolni do noszenia broni, którzy wyszli z Egiptu, umarli na pustyni, w drodze po wyjściu z Egiptu.
Jozuego 5  5 Ci bowiem wszyscy z ludu, którzy wyszli, byli obrzezani; natomiast ci z ludu, którzy się urodzili na pustyni w drodze po wyjściu z Egiptu, nie byli obrzezani.
Jozuego 5  6 Czterdzieści bowiem lat synowie Izraela błąkali się po pustyni, póki cały naród nie wymarł, mianowicie mężczyźni zdolni do noszenia broni, którzy z Egiptu wyszli, ponieważ nie słuchali głosu Jahwe. Im bowiem Jahwe poprzysiągł, że nie pozwoli im ujrzeć tej ziemi, o której przysiągł ich przodkom, że ją nam da, ziemi opływającej w mleko i miód.
Jozuego 5  7 Na ich miejsce wzbudził ich synów i tych Jozue obrzezał. Nie byli oni obrzezani, w drodze bowiem ich nie obrzezano.
Jozuego 5  8 Gdy więc dokonano obrzezania całego narodu, pozostali oni, odpoczywając w obozie aż do wyzdrowienia.
Jozuego 5  9 I rzekł Jahwe do Jozuego: "Dziś zrzuciłem z was hańbę egipską". Miejsce to nazwano Gilgal aż do dnia dzisiejszego.
Jozuego 5 10 Rozłożyli się obozem synowie Izraela w Gilgal i tam obchodzili Paschę czternastego dnia miesiąca wieczorem, na stepach Jerycha.
Jozuego 5 11 Następnego dnia Paschy jedli z plonu tej krainy, chleby przaśne i ziarna prażone tego samego dnia.
Jozuego 5 12 Manna ustała następnego dnia, gdy zaczęli jeść plon tej ziemi. Nie mieli już więcej synowie Izraela manny, lecz żywili się tego roku z plonów ziemi Kanaan.
Jozuego 5 13 Gdy Jozue przebywał blisko Jerycha, podniósł oczy i ujrzał przed sobą męża z mieczem dobytym w ręku. Jozue podszedł do niego i rzekł: "Czy jesteś po naszej stronie, czy też po stronie naszych wrogów?"
Jozuego 5 14 A on odpowiedział: "Nie, gdyż jestem wodzem zastępów Jahwe i właśnie przybyłem". Wtedy Jozue upadł twarzą do ziemi, oddał mu pokłon i rzekł do niego: "Co rozkazuje mój pan swemu słudze?"
Jozuego 5 15 Na to rzekł wódz zastępów Jahwe do Jozuego: "Zdejm obuwie z nóg twoich, albowiem miejsce, na którym stoisz, jest święte". I Jozue tak uczynił.

Jozuego 6  1 Jerycho było silnie umocnione i zamknięte przed synami Izraela. Nikt nie wychodził ani nie wchodził.
Jozuego 6  2 I rzekł Jahwe do Jozuego: "Spójrz, Ja daję w twoje ręce Jerycho wraz z jego królem i dzielnymi wojownikami.
Jozuego 6  3 Wy wszyscy, uzbrojeni mężowie, będziecie okrążali miasto codziennie jeden raz. Uczynisz tak przez sześć dni.
Jozuego 6  4 Siedmiu kapłanów niech niesie przed arką siedem trąb z rogów baranich. Siódmego dnia okrążycie miasto siedmiokrotnie, a kapłani zagrają na trąbach.
Jozuego 6  5 Gdy więc zabrzmi przeciągle róg barani i usłyszycie głos trąby, niech cały lud wzniesie gromki okrzyk wojenny, a mur miasta rozpadnie się na miejscu i lud wkroczy, każdy wprost przed siebie".
Jozuego 6  6 Jozue, syn Nuna, wezwał kapłanów i rzekł im: "Weźcie Arkę Przymierza, a siedmiu kapłanów niech weźmie siedem trąb z rogów baranich przed Arką Jahwe".
Jozuego 6  7 Po czym rozkazał ludowi: "Wyruszcie i okrążcie miasto, a zbrojni wojownicy niech idą przed Arką Jahwe".
Jozuego 6  8 I stało się, jak Jozue rozkazał ludowi. Siedmiu kapłanów, niosących siedem trąb z rogów baranich przed Jahwe, wyruszyło grając na trąbach, Arka zaś Przymierza Jahwe szła za nimi.
Jozuego 6  9 Zbrojni wojownicy szli przed kapłanami, którzy grali na trąbach, a tylna straż szła za arką i tak posuwano się, stale grając na trąbach
Jozuego 6 10 A Jozue dał ludowi polecenie: "Nie wznoście okrzyku, niech nie usłyszą głosu waszego i niech żadne słowo nie wyjdzie z ust waszych aż do dnia, gdy wam powiem: Wznieście okrzyk wojenny! I wtedy go wzniesiecie".
Jozuego 6 11 I tak Arka Jahwe okrążyła miasto dokoła jeden raz, po czym wrócono do obozu i spędzono tam noc.
Jozuego 6 12 Jozue wstał wcześnie rano, kapłani wzięli Arkę Jahwe,
Jozuego 6 13 a siedmiu kapłanów niosących siedem trąb z rogów baranich szło przed Arką Jahwe, grając bez przerwy na trąbach w czasie marszu. Zbrojni wojownicy szli przed nimi, a tylna straż szła za Arką Jahwe i posuwano się przy dźwięku trąb.
Jozuego 6 14 I tak okrążyli miasto drugiego dnia jeden raz, po czym wrócili do obozu. Przez sześć dni codziennie tak czynili.
Jozuego 6 15 Siódmego dnia wstali rano wraz z zorzą poranną i okrążyli miasto siedmiokrotnie w ustalony sposób: tylko tego dnia okrążyli miasto siedem razy.
Jozuego 6 16 Gdy kapłani za siódmym razem zagrali na trąbach, Jozue zawołał do ludu: "Wznieście okrzyk wojenny, albowiem Jahwe daje miasto w moc waszą!
Jozuego 6 17 Miasto będzie obłożone klątwą dla Jahwe, ono samo i wszystko, co w nim jest. Tylko nierządnica Rachab zostanie żywa — ona sama i wszyscy, którzy są wraz z nią w domu, albowiem ukryła wywiadowców, których wysłaliśmy.
Jozuego 6 18 Ale wy strzeżcie się rzeczy obłożonych klątwą, aby was chęć nie ogarnęła wziąć coś z dobra obłożonego klątwą, bo wtedy uczynilibyście przeklętym sam obóz izraelski i sprowadzilibyście na niego nieszczęście.
Jozuego 6 19 Całe zaś srebro i złoto, sprzęty z brązu i z żelaza są poświęcane dla Jahwe i pójdą do skarbca Jahwe".
Jozuego 6 20 Lud wzniósł okrzyk wojenny i zagrano na trąbach. Skoro tylko usłyszał lud dźwięk trąb, wzniósł gromki okrzyk wojenny i mury rozpadły się na miejscu. A lud wpadł do miasta, każdy wprost przed siebie, i tak zajęli miasto.
Jozuego 6 21 I na mocy klątwy przeznaczyli na śmierć ostrzem miecza wszystko, co było w mieście: mężczyzn i kobiety, młodzieńców i starców, woły, owce i osły.
Jozuego 6 22 Jozue powiedział dwu wywiadowcom, którzy wybadali kraj: "Wejdźcie do domu owej nierządnicy i wyprowadźcie stamtąd tę kobietę wraz ze wszystkimi, którzy do niej należą, jak jej przysięgliście".
Jozuego 6 23 Weszli więc młodzi ludzie, wywiadowcy, i wyprowadzili Rachab, jej ojca i matkę, jej braci i tych wszystkich, którzy do niej należeli. Również wszystkich jej krewnych wyprowadzili i umieścili ich poza obozem izraelskim.
Jozuego 6 24 Następnie miasto i wszystko, co w nim było, spalili, tylko srebro i złoto, jak i sprzęty z brązu i żelaza oddali do skarbca domu Jahwe.
Jozuego 6 25 Nierządnicę Rachab, dom jej ojca i wszystkich, którzy do niej należeli, pozostawił Jozue przy życiu. Zamieszkała ona wśród Izraela aż po dzień dzisiejszy, ponieważ ukryła wywiadowców, których wysłał Jozue, by wybadali Jerycho.
Jozuego 6 26 W owym czasie Jozue wypowiedział do ludu przysięgę: "Niech będzie przeklęty przed obliczem Jahwe człowiek, który podjąłby się odbudować miasto Jerycho: Za cenę życia pierworodnego założy fundamenty, za cenę życia najmłodszego syna postawi bramy".
Jozuego 6 27 Jahwe był z Jozuem, którego sława rozeszła się po całym kraju.

Jozuego 7  1 Synowie Izraela dopuścili się przestępstwa na rzeczach obłożonych klątwą. Akan, syn Karmiego, syna Zabdiego, syna Zeracha z pokolenia Judy, przywłaszczył sobie coś z dobra obłożonego klątwą, dlatego zapłonął gniew Jahwe przeciw synom Izraela.
Jozuego 7  2 Jozue wysłał mężów z Jerycha do Aj, które leży obok Bet-Awen, na wschód od Betel, i rzekł im: "Idźcie w góry i wybadajcie tę okolicę". Ludzie ci poszli i przypatrzyli się miastu Aj,
Jozuego 7  3 a wróciwszy do Jozuego, donieśli mu: "Niech nie wyrusza cały lud. Około dwóch lub trzech tysięcy ludzi niech pójdzie, a zdobędą Aj. Nie trudź całego ludu, bo ich tam jest niewielu".
Jozuego 7  4 Wyruszyło więc z ludu około trzech tysięcy mężczyzn, musieli jednak uciec przed mieszkańcami Aj.
Jozuego 7  5 Mieszkańcy Aj zabili z nich około trzydziestu sześciu ludzi ścigając ich od bramy aż do Szebarim i bijąc ich na stoku góry. Przeraziło się serce ludu i stało się jak woda.
Jozuego 7  6 Wtedy Jozue rozdarł swoje szaty i padł twarzą na ziemię przed Arką Jahwe aż do wieczora, on sam i starsi Izraela. I posypali prochem swe głowy.
Jozuego 7  7 I mówił Jozue: "Ach, Panie, Jahwe! Dlaczego przeprowadziłeś ten lud przez Jordan? Czyż po to, aby wydać nas w ręce Amorytów na wytępienie? Ach, gdybyśmy postanowili pozostać raczej za Jordanem!
Jozuego 7  8 Przebacz, Panie! Cóż mogę powiedzieć, gdy Izrael odwrócił się plecami do swoich wrogów?
Jozuego 7  9 Jeśli usłyszą o tym Kananejczycy i wszyscy mieszkańcy kraju, otoczą nas zewsząd i zgładzą imię nasze z ziemi. A cóż wtedy uczynisz dla wielkiego imienia Twego?"
Jozuego 7 10 I rzekł Jahwe do Jozuego: "Wstań! Dlaczego tak leżysz twarzą do ziemi?
Jozuego 7 11 Izrael zgrzeszył: złamali przymierze, jakie z nimi zawarłem, wzięli sobie z tego, co było obłożone klątwą — ukradli to, zataili i schowali między swoje rzeczy.
Jozuego 7 12 Dlatego synowie Izraela nie będą mogli się ostać wobec nieprzyjaciół swoich i odwrócą się plecami do swoich wrogów, gdyż ściągnęli na siebie klątwę. Nie będę nadal z wami, jeśli nie wytępicie wśród siebie dotkniętych klątwą.
Jozuego 7 13 Powstań, oczyść lud i rozkaż mu: Oczyśćcie się na jutro, bo tak mówi Jahwe, Bóg Izraela: Rzeczy obłożone klątwą są wśród ciebie, Izraelu; przeto nie ostoicie się wobec nieprzyjaciół swoich, jeśli nie usuniecie spośród siebie rzeczy obłożonych klątwą.
Jozuego 7 14 Dlatego jutro z rana wystąpicie pokoleniami, a z pokolenia, które Jahwe wskaże losem, wystąpią poszczególni mężczyźni.
Jozuego 7 15 U kogo zaś znajdą rzeczy obłożone klątwą, będzie spalony wraz ze wszystkim, co do niego należy, bo przekroczył przykazanie Jahwe i popełnił zbrodnię w Izraelu".
Jozuego 7 16 Jozue wstał wcześnie rano i kazał wystąpić Izraelitom pokoleniami. Wskazane losem zostało pokolenie Judy.
Jozuego 7 17 Następnie kazał wystąpić rodom Judy i został wskazany losem ród Zeracha. Po czym kazał wystąpić rodowi Zeracha rodzinami i została wskazana losem rodzina Zabdiego,
Jozuego 7 18 a wtedy kazał wystąpić poszczególnym mężczyznom z jego rodziny i wskazany został losem Akan, syn Karmiego, syna Zabdiego, syna Zeracha z pokolenia Judy.
Jozuego 7 19 Rzekł więc Jozue do Akana: "Synu mój, daj chwałę Bogu Izraela, Jahwe, i złóż przed Nim wyznanie. Powiedz mi: Coś uczynił? Nic nie ukrywaj przede mną!"
Jozuego 7 20 Odpowiedział Akan Jozuemu: "Istotnie zgrzeszyłem przeciw Jahwe, Bogu Izraela. Oto co uczyniłem:
Jozuego 7 21 Ujrzałem między łupem piękny płaszcz z Szinearu, dwieście syklów srebra i pręt złoty wagi pięćdziesięciu syklów. Zapragnąłem ich i zabrałem je. Są one zakopane w ziemi na środku mego namiotu, a srebro pod nimi.
Jozuego 7 22 Wtedy wysłał Jozue posłańców, którzy pobiegli do namiotu, i rzeczywiście rzeczy te były zakopane w jego namiocie, a srebro pod nimi.
Jozuego 7 23 I zabrali je ze środka namiotu, przynieśli do Jozuego i do wszystkich synów Izraela i złożyli je przed Jahwe.
Jozuego 7 24 Wziął więc Jozue Akana, syna Zeracha, srebro, płaszcz i pręt złoty, jego synów i córki, jego woły, osły i owce, jego namiot i wszystko, co do niego należało. Wszyscy Izraelici im towarzyszyli. I wywiedli ich w dolinę Akor.
Jozuego 7 25 Jozue powiedział: "Jak nas wprowadziłeś w nieszczęście, tak niech dziś Jahwe ciebie w nieszczęście wprowadzi". I wszyscy Izraelici go ukamienowali, a ich spalili i obrzucili kamieniami.
Jozuego 7 26 I wznieśli nad nim wielki stos kamieni, który jest aż do dnia dzisiejszego. I zaniechał Jahwe swego gwałtownego gniewu. Miejsce to nazwano doliną Akor aż do dnia dzisiejszego.

Jozuego 8  1 Wtedy Jahwe rzekł do Jozuego: "Nie bój się i nie trać odwagi! Weź ze sobą wszystkich wojowników, powstań i wyrusz przeciw Aj. Patrz, oto ja wydaję w twoje ręce króla Aj, jego lud, miasto i kraj.
Jozuego 8  2 Postąpisz z Aj i jego ludem, jak postąpiłeś z Jerychem i jego królem. Możecie jednak wziąć sobie łupy i zwierzęta. Przygotuj zasadzkę na miasto po jego stronie zachodniej.
Jozuego 8  3 Podniósł się więc Jozue ze wszystkimi wojownikami, by wyruszyć przeciw Aj. Jednocześnie wybrał Jozue trzydzieści tysięcy dzielnych wojowników i wysłał ich nocą,
Jozuego 8  4 dając im następujący rozkaz: "Uważajcie! Przygotujcie zasadzkę na miasto po jego stronie zachodniej, ale niezbyt daleko od miasta, i bądźcie wszyscy gotowi.
Jozuego 8  5 Ja zaś i cały lud ze mną przyciągniemy pod miasto. Gdy oni wyjdą przeciw nam, jak za pierwszym razem, rzucimy się do ucieczki przed nimi.
Jozuego 8  6 Oni będą nas ścigać i w ten sposób odciągniemy ich daleko od miasta, gdyż pomyślą: Uciekają przed nami, jak za pierwszym razem! I będziemy uciekać przed nimi.
Jozuego 8  7 A wtedy wyjdziecie z zasadzki i zajmiecie miasto. Bóg wasz, Jahwe, odda je w ręce wasze.
Jozuego 8  8 Gdy zaś zajmiecie miasto, spalicie je. Uczyńcie według słowa Jahwe. Patrzcie, ja wam to rozkazuję!"
Jozuego 8  9 Jozue wysłał ich, a oni udali się na miejsce zasadzki i zatrzymali się między Betel i Aj, na zachód od Aj; Jozue zaś spędził tę noc wśród ludu.
Jozuego 8 10 A wstawszy wcześnie rano, dokonał przeglądu ludu i wraz ze starszymi Izraela na czele poprowadził lud przeciw Aj.
Jozuego 8 11 Wszyscy wojownicy, jakich tylko miał, poszli w góry, przybyli pod miasto i rozłożyli się obozem po północnej stronie Aj. Między nimi i Aj była dolina.
Jozuego 8 12 Następnie wziął około pięciu tysięcy ludzi i umieścił ich jako zasadzkę między Betel i Aj, od zachodniej strony miasta.
Jozuego 8 13 Lud rozłożył się obozem na północ od miasta, a jego część ostatnia na zachód od miasta. Jozue zaś spędził tę noc w środku doliny.
Jozuego 8 14 Gdy to ujrzał król Aj, wyruszył pośpiesznie ze wszystkimi swoimi ludźmi do boju przeciw Izraelowi na zboczu, naprzeciw Araby. Nie wiedział jednak, że zasadzkę przygotowano na zachód od miasta.
Jozuego 8 15 A wtedy Jozue i cały Izrael udał, że jest pobity. Uciekali więc drogą ku pustyni.
Jozuego 8 16 Wtedy zwołano wszystkich ludzi z miasta, aby puścili się w pogoń za nimi, ale gdy ścigali Jozuego, oddalali się od miasta.
Jozuego 8 17 A w Aj i Betel nikt nie pozostał, kto by nie wyruszył za Izraelitami. Zostawili miasto otwarte, a ścigali Izraela.
Jozuego 8 18 Wtedy rzekł Jahwe do Jozuego: "Podnieś oszczep, który trzymasz w ręce, przeciw Aj, gdyż daję je w twoje ręce". I podniósł Jozue oszczep, który trzymał w ręce, przeciw miastu.
Jozuego 8 19 I zaledwie rękę wyciągnął, ludzie, którzy byli w zasadzce, pośpiesznie wyszli z ukrycia, przybiegli do miasta, zajęli je i jak najszybciej podpalili.
Jozuego 8 20 Gdy zaś obejrzeli się ludzie z Aj, spostrzegli, jak dym podnosi się z miasta ku niebu. Nie było można uciekać w tę lub tamtą stronę, a tymczasem lud, który uciekał na pustynię, zwrócił się przeciw ścigającym.
Jozuego 8 21 Skoro Jozue i cały Izrael ujrzeli, że ludzie z zasadzki zajęli miasto i że dym z miasta wznosi się w górę, odwrócili się i uderzyli na ludzi z Aj.
Jozuego 8 22 Drudzy wyszli z miasta naprzeciw nich i [ludzie z Aj] znaleźli się w środku Izraelitów, mając ich po jednej i po drugiej stronie; tak zostali pobici, że nikt z nich nie został przy życiu ani nie uciekł.
Jozuego 8 23 Króla Aj schwytano żywcem i przyprowadzono do Jozuego.
Jozuego 8 24 Gdy Izraelici pobili mieszkańców Aj na otwartym polu, na pastwisku, po którym ich ścigano, i gdy wszyscy oni aż do ostatniego polegli od miecza, cały Izrael zwrócił się przeciw Aj i poraził je ostrzem miecza.
Jozuego 8 25 Ogółem poległych tego dnia, mężczyzn i kobiet, było dwanaście tysięcy, czyli wszyscy mieszkańcy Aj.
Jozuego 8 26 Jozue zaś nie cofnął ręki, w której trzymał oszczep, dopóki nie zgładzono na skutek obłożenia klątwą wszystkich mieszkańców Aj.
Jozuego 8 27 Tylko bydło i łupy z tego miasta rozdzielili między siebie Izraelici zgodnie z poleceniem Jahwe, danym Jozuemu.
Jozuego 8 28 A Jozue spalił Aj i uczynił z niego rumowisko na wieki, pustkowie aż do dnia dzisiejszego.
Jozuego 8 29 Króla Aj powiesił na drzewie aż do wieczora. O zachodzie słońca rozkazał Jozue zdjąć jego trupa z drzewa, po czym rzucono go u wejścia do bramy miejskiej i wzniesiono nad nim wielki stos kamieni widoczny aż do dnia dzisiejszego.
Jozuego 8 30 Wtedy Jozue zbudował ołtarz dla Jahwe, Boga Izraela, na górze Ebal,
Jozuego 8 31 jak rozkazał Mojżesz, sługa Jahwe, synom Izraela i jak napisano w księdze Prawa Mojżesza: Ołtarz z kamieni surowych, nie ociosanych żelazem. Na nim złożono dla Jahwe ofiary uwielbienia i pojednania.
Jozuego 8 32 Jozue sporządził tamże na kamieniach odpis Prawa, które Mojżesz spisał dla synów Izraela.
Jozuego 8 33 Następnie cały Izrael i jego starsi, zwierzchnicy ludu i sędziowie, zarówno cudzoziemcy, jak i współplemienni, stanęli po obu stronach arki, naprzeciw kapłanów i lewitów, połowa po stronie góry Garizim, a druga połowa po stronie góry Ebal, jak już uprzednio zarządził Mojżesz, sługa Jahwe, aby pobłogosławić lud Izraela.
Jozuego 8 34 Następnie Jozue odczytał wszystkie słowa Prawa, błogosławieństwo i przekleństwo, wszystko dokładnie, jak napisano w księdze Prawa.
Jozuego 8 35 Nie opuścił Jozue ani jednego polecenia danego przez Mojżesza, ale odczytał je wobec całego zgromadzenia Izraela, w obecności kobiet, dzieci i cudzoziemców, którzy zamieszkali wśród ludności.

Jozuego 9  1 Gdy dowiedzieli się o tym królowie zamieszkali za Jordanem, na wzgórzu, na nizinie i wzdłuż brzegu Morza Wielkiego aż do Libanu: Chetyci, Amoryci, Kananejczycy, Peryzzyci, Chiwwici i Jebusyci,
Jozuego 9  2 zjednoczyli się jednomyślnie, by walczyć wspólnie przeciw Jozuemu i Izraelitom.
Jozuego 9  3 Również mieszkańcy Gibeonu dowiedzieli się, co Jozue uczynił z miastami Jerychem i Aj,
Jozuego 9  4 i postanowili użyć podstępu. Wybrali się w drogę i zaopatrzyli się w zapasy podróżne, i wzięli na swoje osły stare wory i zużyte bukłaki na wino, podarte i powiązane.
Jozuego 9  5 Na nogach mieli zdarte i połatane sandały, a na sobie — znoszone szaty. Cały ich chleb, który mieli na pożywienie, był suchy i pokruszony.
Jozuego 9  6 W takim stanie przybyli do Jozuego i do obozu w Gilgal i rzekli do niego i do mężów izraelskich: "Przybywamy z dalekiego kraju: zawrzyjcie z nami przymierze!"
Jozuego 9  7 Lecz mężowie izraelscy odpowiedzieli Chiwwitom: "A może wśród nas mieszkacie? Czyż więc możemy zawierać przymierze z wami?"
Jozuego 9  8 Oni zaś odpowiedzieli Jozuemu: "Jesteśmy twoimi sługami". Jozue zapytał ich: "Kim jesteście i skąd przybywacie?"
Jozuego 9  9 Oni odrzekli: "Z ziemi bardzo dalekiej przybywają twoi słudzy, w imię Jahwe, Boga twojego. Słyszeliśmy bowiem sławę Jego i wszystko, co uczynił w Egipcie,
Jozuego 9 10 oraz wszystko, co uczynił dwom królom amoryckim, panującym za Jordanem, Sichonowi, królowi Cheszbonu, i Ogowi, królowi Baszanu w Asztarot.
Jozuego 9 11 Wobec tego nasza starszyzna i wszyscy mieszkańcy naszego kraju powiedzieli nam: Weźcie ze sobą żywność na drogę, wyjdźcie im naprzeciw i powiedzcie do nich: Jesteśmy waszymi sługami, zawrzyjcie więc z nami przymierze.
Jozuego 9 12 Oto nasz chleb: był jeszcze ciepły, gdy braliśmy go z domów naszych na drogę, w dniu, w którym wyszliśmy, by was spotkać, a oto teraz suchy i pokruszony.
Jozuego 9 13 A te bukłaki na wino były nowe, gdyśmy je napełniali, a oto popękały; nasze szaty i nasze sandały zupełnie się zdarły wskutek dalekiej podróży".
Jozuego 9 14 Mężowie spróbowali ich zapasów podróżnych, lecz wyroczni Jahwe nie pytali.
Jozuego 9 15 Zgodził się więc Jozue na pokój z nimi i zawarł z nimi przymierze, zapewniając im życie, a książęta społeczności potwierdzili je przysięgą.
Jozuego 9 16 Trzy dni upłynęły od zawarcia tego przymierza, gdy usłyszano, że byli ludem sąsiednim i mieszkali wśród Izraela.
Jozuego 9 17 Wyruszyli synowie Izraela z obozu i <po trzech dniach> przybyli do ich miast. Miastami ich były: Gibeon, Kefira, Beerot i Kiriat-Jearim.
Jozuego 9 18 Synowie Izraela nie natarli na nich, ponieważ książęta społeczności przysięgli im na Boga Izraela, Jahwe. Ale cała społeczność szemrała przeciw książętom.
Jozuego 9 19 Wszyscy książęta oświadczyli wobec całej społeczności: "Skoro złożyliśmy im przysięgę na Boga Izraela, Jahwe, przeto nie możemy im uczynić krzywdy.
Jozuego 9 20 Tak więc chcemy z nimi postąpić: musimy darować im życie, aby nie spadł na nas gniew z powodu przysięgi, którąśmy im złożyli".
Jozuego 9 21 Wtedy zapewnili ich książęta, że zostaną przy życiu, ale będą rąbać drzewo i nosić wodę dla całej społeczności. Gdy książęta im to oświadczyli,
Jozuego 9 22 zawezwał ich Jozue i rzekł im: "Dlaczego oszukaliście nas mówiąc: "Mieszkamy od was bardzo daleko" — podczas gdy mieszkacie wśród nas?
Jozuego 9 23 Dlatego będziecie przeklęci i dlatego nikt z was nie przestanie być niewolnikiem, drwalem i noszącym wodę dla domu Boga mojego".
Jozuego 9 24 Wtedy dali Jozuemu taką odpowiedź: "Słudzy twoi dokładnie się dowiedzieli o tym, co rozkazał Bóg twój, Jahwe, swemu słudze, Mojżeszowi: oddanie wam całej tej ziemi i wygładzenie wszystkich mieszkańców kraju przed wami. Obawiając się więc bardzo o nasze życie, postąpiliśmy w ten właśnie sposób.
Jozuego 9 25 Jesteśmy teraz w twoim ręku: uczyń z nami to, co jest dobre i sprawiedliwe w twoich oczach".
Jozuego 9 26 I Jozue tak postąpił z nimi. Wybawił ich z ręki synów Izraela, żeby ich nie pozbawili życia.
Jozuego 9 27 Wówczas uczynił ich Jozue drwalami i noszącymi wodę dla całej społeczności i dla ołtarza Jahwe, aż po dzień dzisiejszy, na każdym miejscu, które [Jahwe] wybierze.

Jozuego 10  1 Gdy Adonisedek, król Jerozolimy, usłyszał, że Jozue zdobył Aj i obłożył je klątwą na zniszczenie, postępując tak samo z Aj i jego królem, jak postąpił z Jerychem i jego królem, oraz że mieszkańcy Gibeonu zawarli pokój z Izraelitami i zamieszkali pośród nich,
Jozuego 10  2 wywołało to wielkie przerażenie, gdyż Gibeon było miastem wielkim, jak jedno z miast królewskich, większe było od Aj, a wszyscy mieszkańcy byli waleczni.
Jozuego 10  3 Przeto Adonisedek, król Jerozolimy, posłał wezwanie do Hohama, króla Hebronu, do Pirama, króla Jarmutu, do Jafli, króla Lakisz, i do Debira, króla Eglonu:
Jozuego 10  4 "Przybądźcie mi na pomoc, abyśmy razem zwalczyli Gibeonitów, ponieważ zawarli pokój z Jozuem i z synami Izraela".
Jozuego 10  5 Połączyło się więc pięciu królów amoryckich: król Jerozolimy, król Hebronu, król Jarmutu, król Lakisz i król Eglonu — oni i całe ich wojsko — obiegli Gibeon i uderzyli na nie.
Jozuego 10  6 Mieszkańcy Gibeonu posłali prośbę do Jozuego do obozu w Gilgal: "Nie cofaj swej ręki od sług twoich. Przybądź pośpiesznie do nas, uwolnij nas i pomóż, ponieważ wszyscy królowie amoryccy, którzy mieszkają w górach, sprzymierzyli się przeciw nam".
Jozuego 10  7 Wyruszył Jozue z Gilgal wraz z całym swym zbrojnym ludem i wszystkimi dzielnymi wojownikami.
Jozuego 10  8 I rzekł Jahwe do Jozuego: "Nie bój się ich, albowiem oddałem ich w twoje ręce, żaden z nich nie oprze się tobie".
Jozuego 10  9 I natarł na nich Jozue niespodziewanie po całonocnym marszu z Gilgal.
Jozuego 10 10 A Jahwe napełnił ich strachem na sam widok Izraela i zadał im wielką klęskę pod Gibeonem: ścigali ich w stronę wzgórza Bet-Choron i bili ich aż do Azeki i Makkedy.
Jozuego 10 11 Gdy w czasie ucieczki przed Izraelem byli na zboczu pod Bet-Choron, Jahwe zrzucał na nich z nieba ogromne kamienie aż do Azeki, tak że wyginęli. I więcej ich zmarło wskutek kamieni gradowych, niż ich zginęło od miecza synów Izraela.
Jozuego 10 12 W dniu, w którym Jahwe podał Amorytów w moc synów Izraela, rzekł Jozue w obecności Izraelitów: "Stań, słońce, nad Gibeonem. I ty, księżycu, nad doliną Ajjalonu!"
Jozuego 10 13 I zatrzymało się słońce, i stanął księżyc, aż pomścił się lud nad wrogami swymi. Czyż nie jest to napisane w Księdze Sprawiedliwego: "Zatrzymało się słońce na środku nieba i prawie cały dzień nie spieszyło do zachodu"?
Jozuego 10 14 Nie było podobnego dnia ani przedtem, ani potem, gdy Jahwe usłuchał głosu człowieka. Rzeczywiście Jahwe sam walczył za Izraela.
Jozuego 10 15 Jozue, a z nim cały Izrael, wrócił do obozu w Gilgal.
Jozuego 10 16 Pięciu owych królów uciekło i ukryło się w jaskini obok Makkedy.
Jozuego 10 17 I powiadomiono Jozuego słowami: "Pięciu królów znaleziono ukrytych w jaskini Makkedy".
Jozuego 10 18 Jozue odpowiedział: "Wtoczcie wielkie kamienie w otwór jaskini i postawcie przy niej ludzi, aby ich strzegli.
Jozuego 10 19 Wy zaś nie stójcie bezczynnie, ścigajcie waszych wrogów, zabijajcie schwytanych i nie pozwalajcie im wejść do ich miast, ponieważ Bóg wasz, Jahwe, wydał ich w wasze ręce".
Jozuego 10 20 Jozue i synowie Izraela zadali im straszliwą klęskę, aż do całkowitego ich wyniszczenia, tak że tylko niektórzy uciekli żywi i skryli się w miastach warownych.
Jozuego 10 21 Wrócił więc cały lud zdrów i cały do obozu Jozuego w Makkedzie, a nikt nie odważył się nawet językiem napastować synów Izraela.
Jozuego 10 22 Wówczas rzekł Jozue: "Otwórzcie wejście do jaskini i wyprowadźcie z niej do mnie tych pięciu królów".
Jozuego 10 23 Uczyniono tak i wyprowadzono do niego z jaskini owych pięciu królów: króla Jerozolimy, króla Hebronu, króla Jarmutu, króla Lakisz i króla Eglonu.
Jozuego 10 24 Skoro przyprowadzono owych królów do Jozuego, Jozue wezwał wszystkich mężów izraelskich i rzekł do dowódców wojennych, którzy mu towarzyszyli: "Zbliżcie się i postawcie wasze nogi na karkach tych królów". Zbliżyli się i postawili swe nogi na ich karkach.
Jozuego 10 25 Wtedy Jozue rzekł do nich: "Odrzućcie bojaźń i strach, bądźcie mężni i mocni, gdyż tak uczyni Jahwe wszystkim wrogom waszym, z którymi walczyć będziecie".
Jozuego 10 26 A potem Jozue wymierzył im cios śmiertelny i kazał powiesić ich na pięciu drzewach, na których wisieli aż do wieczora.
Jozuego 10 27 A o zachodzie słońca na rozkaz Jozuego zdjęto ich z drzew i wrzucono do jaskini, w której się ukrywali. Wejście do jaskini zasypano wielkimi kamieniami, które leżą tam aż do dnia dzisiejszego.
Jozuego 10 28 Tego samego dnia Jozue zajął Makkedę i zdobył ją ostrzem miecza, króla zaś jej i wszystkich żywych w mieście obłożył klątwą, tak że nikt nie ocalał. A z królem Makkedy postąpił tak, jak z królem Jerycha.
Jozuego 10 29 Następnie Jozue z całym Izraelem udał się z Makkedy do Libny i natarł na Libnę.
Jozuego 10 30 I wydał ją Jahwe w ręce Izraela wraz z jej królem; zdobyli ją ostrzem miecza i zabili wszystkich żyjących, tak że nikt nie ocalał; a z królem jej postąpił tak, jak postąpił z królem Jerycha.
Jozuego 10 31 Jozue z całym Izraelem udał się następnie z Libny do Lakisz, obiegł je i natarł na nie.
Jozuego 10 32 I wydał Jahwe również Lakisz w ręce Izraela, który na drugi dzień zdobył je i zabił ostrzem miecza wszystkich żyjących w nim, zupełnie tak, jak uczynił z Libną.
Jozuego 10 33 Wówczas Horam, król Gezer, przybył, aby wspomóc Lakisz, lecz Jozue zadał mu taką klęskę, iż z jego ludu nikt nie ocalał.
Jozuego 10 34 Później Jozue, a z nim cały Izrael udali się z Lakisz do Eglonu, obiegli go i natarli na niego.
Jozuego 10 35 Zdobyli go tego samego dnia i pobili ostrzem miecza. Wszystko, co w nim żyło, tegoż dnia zostało obłożone klątwą, zupełnie tak, jak w Lakisz.
Jozuego 10 36 Z Eglonu udał się Jozue, a z nim cały Izrael do Hebronu i natarł na niego.
Jozuego 10 37 I zdobyli go, i porazili ostrzem miecza jego króla i wszystkich mieszkańców przyległych jego miast, nie pozostawiając nikogo przy życiu, jak uczynił [Jozue] z Eglonem. Miasto i wszystko, co w nim żyło, zostało również obłożone klątwą.
Jozuego 10 38 Jozue wraz z całym Izraelem wrócił do Debiru i natarł na niego.
Jozuego 10 39 I zdobył go wraz z jego królem i wszystkimi przyległymi jego miastami: pobili go ostrzem miecza i obłożyli klątwą wszystko, co w nim żyło, nie oszczędzając nikogo. Jak postąpił z Hebronem, tak uczynił z Debirem i jego królem, jak przedtem uczynił z Libną i jej królem.
Jozuego 10 40 W ten sposób Jozue podbił cały kraj: wzgórza i Negeb, Szefelę, i stoki górskie i wszystkich ich królów. Nie pozostawił nikogo przy życiu i obłożył klątwą wszystko, co żyło, jak rozkazał Bóg Izraela, Jahwe.
Jozuego 10 41 Jozue pobił ich pod Kadesz-Barnea aż do Gazy, cały kraj Goszen aż do Gibeonu.
Jozuego 10 42 Wszystkich tych królów i ziemie ich zdobył Jozue jedną wyprawą, ponieważ Bóg Izraela, Jahwe, walczył wraz z Izraelem.
Jozuego 10 43 Potem Jozue, a z nim cały Izrael, wrócili do obozu w Gilgal.

Jozuego 11  1 Jabin, król Chasoru, usłyszawszy o tym, powiadomił Jobaba, króla Madonu, króla Szimronu, króla Akszafu
Jozuego 11  2 i królów zamieszkałych na północy, w górach i na równinie, na południu od Kinneret, w Szefeli i na wyżynach Doru na zachodzie,
Jozuego 11  3 Kananejczyków na wschodzie i na zachodzie, Amorytów, Chetytów, Peryzzytów, Jebusytów na górze i Chiwwitów u stóp Hermonu w krainie Mispa.
Jozuego 11  4 Wyruszyli oni z całym swym wojskiem, ludem mnogim jak piasek na wybrzeżu morza i z olbrzymią liczbą koni i rydwanów.
Jozuego 11  5 Wszyscy ci królowie umówiwszy się przybyli i zajęli stanowiska nad wodami Merom, aby walczyć z Izraelem.
Jozuego 11  6 I rzekł Jahwe do Jozuego : "Nie bój się ich, albowiem jutro o tej porze sprawię, że oni wszyscy padną zabici przed Izraelem. Konie ich okulawisz, a rydwany ich spalisz".
Jozuego 11  7 Jozue wraz z całym swym zbrojnym ludem przybył niespodzianie nad wody Meromu i rzucił się na nich.
Jozuego 11  8 Jahwe wydał ich w ręce Izraela. Rozbili ich i ścigali aż do Sydonu Wielkiego i aż do Misrefot-Maim i do doliny Mispa na wschodzie. Rozgromiono ich całkowicie, tak że nikt nie ocalał.
Jozuego 11  9 Jozue postąpił z nimi, jak Jahwe mu rozkazał: konie ich okulawił, a rydwany spalił.
Jozuego 11 10 W tym samym czasie Jozue cofnął się i zdobył Chasor, a króla jego zabił mieczem; Chasor było niegdyś stolicą wszystkich tych królestw.
Jozuego 11 11 Ostrzem miecza pobili wszystko co żywe, obłożywszy klątwą. Nie pozostawiono żadnej żywej duszy, a Chasor spalono.
Jozuego 11 12 Wszystkie miasta tych królów i samych ich królów zwyciężył Jozue i zdobył ostrzem miecza, obłożywszy ich klątwą, jak rozkazał Mojżesz, sługa Jahwe.
Jozuego 11 13 Wszystkie miasta, położone na wzgórzach, nie zostały przez Izraelitów spalone, z wyjątkiem Chasoru, spalonego przez Jozuego.
Jozuego 11 14 Całą zdobycz tych miast i bydło podzielili Izraelici pomiędzy siebie, lecz wszystkich ludzi zgładzili ostrzem miecza doszczętnie, nie zostawiając żadnej żywej duszy.
Jozuego 11 15 To, co Jahwe rozkazał słudze swemu Mojżeszowi, a Mojżesz rozkazał Jozuemu, Jozue wykonał, niczego nie zaniedbując z tego wszystkiego, co zlecił Jahwe Mojżeszowi.
Jozuego 11 16 I opanował Jozue cały ten kraj: góry, cały Negeb, całą krainę Goszen, Szefelę, Arabę, góry izraelskie i ich równiny.
Jozuego 11 17 Od góry Chalak, wznoszącej się ku Seirowi, aż do Baal-Gad w dolinie Libanu, u stóp gór Hermonu. A wszystkich ich królów zwyciężył i skazał na śmierć.
Jozuego 11 18 Przez długi czas Jozue walczył z tymi wszystkimi królami.
Jozuego 11 19 Żadne miasto nie zawarło pokoju z Izraelitami prócz Chiwwitów mieszkających w Gibeonie. Wszystkie zostały zdobyte zbrojnie.
Jozuego 11 20 Taki był zamiar Jahwe, który uczynił upartymi ich serca, tak że prowadzili wojnę z Izraelem i popadli pod klątwę bez miłosierdzia aż do wyniszczenia, jak rozkazał Jahwe Mojżeszowi.
Jozuego 11 21 W owym czasie Jozue w walce zwyciężył Anakitów z gór, z Hebronu, z Debiru, z Anab i ze wszystkich gór judzkich, i ze wszystkich gór izraelskich. Na nich wszystkich wraz z ich miastami Jozue rzucił klątwę.
Jozuego 11 22 Anakici nie pozostali już w kraju synów Izraela z wyjątkiem Gazy, Gat i Aszdodu.
Jozuego 11 23 Jozue zawładnął całym krajem według polecenia Jahwe, danego Mojżeszowi, a następnie oddał go Jozue w posiadanie Izraelowi, dzieląc odpowiednio do ich podziału na pokolenia. I kraj zaznał pokoju od wojny.

Jozuego 12  1 A oto królowie kraju, których zwyciężyli synowie Izraela i opanowali ich ziemię za Jordanem, na wschód słońca, od potoku Arnon aż do góry Hermon i wraz z całą Arabą ku wschodowi:
Jozuego 12  2 Sichon, król amorycki, ze stolicą w Cheszbonie. Panował on od Aroeru, leżącego nad brzegiem potoku Arnon, od środka doliny i połowy Gileadu aż do potoku Jabbok, granicy synów Ammona,
Jozuego 12  3 a na wschodzie poprzez Arabę aż do morza Kinneret i morza Araby, czyli Morza Słonego, w kierunku Bet-Hajeszimot i dalej ku południowi do stóp zboczy Pisga.
Jozuego 12  4 Następnie Og, król Baszanu, jeden z ostatnich Refaitów, z siedzibą w Asztarot i Edrei,
Jozuego 12  5 którego panowanie rozciągało się na góry Hermon i Salka, cały Baszan aż do granicy Geszurytów i Maakatytów i do połowy Gileadu, aż do granicy Sichona, króla Cheszbonu.
Jozuego 12  6 Mojżesz, sługa Jahwe, i synowie Izraela zwyciężyli ich, i oddał Mojżesz, sługa Jahwe, ziemię tę w dziedzictwo pokoleniom Rubena, Gada i połowie pokolenia Manassesa.
Jozuego 12  7 A oto królowie kraju, których zwyciężył Jozue i synowie Izraela po zachodniej stronie Jordanu, od Baal-Gad w dolinie Libanu aż do góry Chalak, wznoszącej się ku Seirowi, a których kraj oddał Jozue w dziedzictwo pokoleniom izraelskim, odpowiednio do ich podziału,
Jozuego 12  8 na górze i na Szefeli, w Arabie i na zboczach górskich, na stepie i w Negebie, u Chetytów, Amorytów, Kananejczyków, Peryzzytów, Chiwwitów, Jebusytów:
Jozuego 12  9 król Jerycha, jeden, król Aj, obok Betel, jeden,
Jozuego 12 10 król Jerozolimy, jeden, król Hebronu, jeden,
Jozuego 12 11 król Jarmutu, jeden, król Lakisz, jeden,
Jozuego 12 12 król Eglonu, jeden, król Gezer, jeden,
Jozuego 12 13 król Debiru, jeden, król Gederu, jeden,
Jozuego 12 14 król Chormy, jeden, król Aradu, jeden,
Jozuego 12 15 król Libny, jeden, król Adullam, jeden,
Jozuego 12 16 król Makkedy, jeden, król Betel, jeden,
Jozuego 12 17 król Tappuach, jeden, król Cheferu, jeden,
Jozuego 12 18 król Afek, jeden, król Laszaronu, jeden,
Jozuego 12 19 król Madonu, jeden, król Chasoru, jeden,
Jozuego 12 20 król Szimronu <Meronu>, jeden, król Akszafu, jeden,
Jozuego 12 21 król Tanak, jeden, król Megiddo, jeden,
Jozuego 12 22 król Kadesz, jeden, król Jokneam na Karmelu, jeden,
Jozuego 12 23 król Doru z wyżyny Dor, jeden, król pogan z Gilgal, jeden,
Jozuego 12 24 król Tirsy, jeden. Wszystkich królów razem trzydziestu jeden.

Jozuego 13  1 Gdy Jozue zestarzał się i był w podeszłym wieku, rzekł Jahwe do niego: "Jesteś stary, w podeszłym wieku, a pozostał jeszcze znaczny kraj do zdobycia.
Jozuego 13  2 Oto ten kraj pozostaje: wszystkie okręgi Filistynów i cały Geszur,
Jozuego 13  3 od Szichoru, na granicy Egiptu, aż do granicy Ekronu na północy uważa się za kraj kananejski; [kraj] pięciu władców filistyńskich z Gazy, Aszdodu, Aszkelonu, Gat i Ekronu oraz Awwici,
Jozuego 13  4 na południu cały kraj Kananejczyków i od Ary, należącej do Sydończyków aż do Afeka i granicy Amorytów.
Jozuego 13  5 Następnie kraj Giblitów i cały Liban na wschodzie od Baal-Gad u stóp góry Hermonu, aż do Wejścia do Chamat.
Jozuego 13  6 Wszystkich mieszkańców gór od Libanu aż do Misrefot-Maim, wszystkich Sydończyków ja sam wypędzę sprzed synów Izraela. Tymczasem podziel kraj losem między Izraelitów na dziedzictwo, jak ci rozkazałem.
Jozuego 13  7 Teraz podziel ten kraj jako dziedzictwo między dziewięć pokoleń i pół pokolenia Manassesa: <od Jordanu aż do Wielkiego Morza na zachodzie ty im rozdasz; Wielkie Morze będzie ich granicą">.
Jozuego 13  8 Druga połowa pokolenia Manassesa, a z nią Rubenici i Gadyci otrzymali swoje dziedzictwo, które Mojżesz im nadał na wschód za Jordanem: <Mojżesz, sługa Jahwe, im dał:>
Jozuego 13  9 od Aroeru, położonego na brzegu potoku Arnon, i od miasta, które jest w środku doliny, cały płaskowyż od Medeby do Dibonu;
Jozuego 13 10 i wszystkie miasta Sichona, króla Amorytów, który panował w Cheszbonie, aż do granicy synów Ammona.
Jozuego 13 11 Następnie Gilead i krainę Geszurytów i Maakatytów z całym [łańcuchem] gór Hermonu i całym Baszanem aż do Salka;
Jozuego 13 12 a w Baszanie całe królestwo Oga, który panował w Asztarot i w Edrei i był ostatnim potomkiem Refaitów. Mojżesz zwyciężył ich i wydziedziczył.
Jozuego 13 13 Lecz synowie Izraela nie wypędzili Geszurytów i Maakatytów, dlatego Geszuryci i Maakatyci utrzymywali się wśród Izraela aż do dnia dzisiejszego.
Jozuego 13 14 Tylko pokoleniu Lewiego nie dano żadnego dziedzictwa: ofiary spalane dla Boga Izraela, Jahwe, są jego dziedzictwem, jak sam to oznajmił.
Jozuego 13 15 Mojżesz dał pokoleniu synów Rubena część odpowiednio do ich rodów.
Jozuego 13 16 Otrzymali więc ziemię od Aroeru na brzegu potoku Arnon i od miasta w środku doliny i cały płaskowyż aż do Medeby,
Jozuego 13 17 Cheszbon ze wszystkimi miastami położonymi na wyżynie: Dibon, Bamot-Baal i Bet-Baal-Meon,
Jozuego 13 18 Jahsa, Kedemot, Mefaat,
Jozuego 13 19 Kiriataim, Sibma, Seret-Haszszachar na górze równiny,
Jozuego 13 20 Bet-Peor, zbocza Pisga, Bet-Hajeszimot,
Jozuego 13 21 wszystkie miasta płaskowyżu i całe królestwo Sichona, króla amoryckiego, panującego w Cheszbonie, którego zwyciężył Mojżesz, a również książąt Madian: Ewi, Rekem, Sur, Chur i Reba, lenników Sichona, zamieszkałych w kraju.
Jozuego 13 22 Również wróżbitę Balaama, syna Beora, zabili synowie Izraela mieczem wraz z innymi ofiarami walki.
Jozuego 13 23 Granicą ziemi synów Rubena był Jordan. Takie jest dziedzictwo synów Rubena według ich rodów oraz ich miasta z przyległymi wioskami.
Jozuego 13 24 Mojżesz dał jedną część pokoleniu synów Gada, odpowiednio do ich rodów.
Jozuego 13 25 Otrzymali w dziedzictwie: Jazer i wszystkie miasta Gileadu, połowę kraju synów Ammona aż do Aroeru, leżącego naprzeciw Rabby,
Jozuego 13 26 i od Cheszbonu aż do Ramat-Mispa i Betonim oraz od Machanaim do granicy Lo-Debar,
Jozuego 13 27 a w dolinie Bet-Haram, Bet-Nimra, Sukkot i Safon, resztę królestwa Sichona, króla Cheszbonu, Jordan i jego okolice aż do krańców morza Kinneret po wschodniej stronie Jordanu.
Jozuego 13 28 Takie jest dziedzictwo synów Gada według ich rodów oraz ich miasta z przyległymi wioskami.
Jozuego 13 29 Mojżesz dał część połowie pokolenia Manassesa <i to przypadło polowie pokolenia Manassesa> odpowiednio do ich rodów.
Jozuego 13 30 Otrzymali w dziedzictwie ziemie od Machanaim, cały Baszan, całe królestwo Oga, króla Baszanu, i wszystkie Osiedla Jaira w Baszanie, sześćdziesiąt miast.
Jozuego 13 31 Połowa Gileadu, Asztarot i Edrei, miasta królestwa Oga w Baszanie przypadły synom Makira, syna Manassesa, a raczej połowie synów Makira według ich rodów.
Jozuego 13 32 Taki jest podział dziedzictwa dokonany przez Mojżesza na stepach Moabu, z drugiej strony Jordanu, na wschód od Jerycha.
Jozuego 13 33 Pokoleniu Lewiego nie dał Mojżesz dziedzictwa. Bóg Izraela, Jahwe, jest ich dziedzictwem, jak sam im oznajmił.

Jozuego 14  1 Oto co otrzymali w dziedzictwie synowie Izraela w kraju Kanaan, co im przeznaczyli w dziedzictwie kapłan Eleazar i Jozue, syn Nuna, i naczelnicy szczepów pokoleń izraelskich.
Jozuego 14  2 Podział dokonany został losem, tak jak Jahwe rozkazał przez Mojżesza, dla dziewięciu i pół pokoleń,
Jozuego 14  3 ponieważ dla dwu i pół pokolenia Mojżesz przeznaczył dziedzictwo za Jordanem, lecz dla lewitów nie wyznaczył dziedzictwa pośród nich.
Jozuego 14  4 Synowie Józefa tworzyli dwa pokolenia : Manassesa i Efraima. Lewitom nie nadano żadnego działu w ziemi, a tylko niektóre miasta do zamieszkania i przyległe pastwiska dla bydła i stad.
Jozuego 14  5 Jak Jahwe rozkazał Mojżeszowi, tak postąpili synowie Izraela przy podziale kraju.
Jozuego 14  6 Wtedy synowie Judy przyszli do Jozuego w Gilgal, a Kenizzyta Kaleb, syn Jefunnego, rzekł do niego: "Ty wiesz, co Jahwe powiedział do Mojżesza, męża Bożego, o mnie i o tobie w Kadesz-Barnea.
Jozuego 14  7 Czterdzieści lat miałem, gdy Mojżesz, sługa Jahwe, wysłał mnie z Kadesz-Barnea, abym zbadał kraj, i przyniosłem mu wiadomości zgodnie z moim sumieniem.
Jozuego 14  8 A gdy moi bracia, którzy wyruszyli ze mną, przerazili serce ludu, ja poszedłem całkowicie za Bogiem moim, Jahwe.
Jozuego 14  9 Owego dnia Mojżesz przysiągł: Na pewno ziemia, na której stanęła twoja noga, przypadnie tobie i potomkom twoim w wiecznym dziedzictwie, ponieważ byłeś wierny Bogu mojemu, Jahwe.
Jozuego 14 10 I teraz, patrz, Jahwe zachował mnie przy życiu, jak przyrzekł. Już czterdzieści pięć lat minęło, jak Jahwe oświadczył to Mojżeszowi, gdy Izrael wędrował wtedy przez pustynię. Obecnie mam osiemdziesiąt pięć lat,
Jozuego 14 11 lecz jeszcze dziś jestem silny jak w owym dniu, gdy mnie Mojżesz wysłał. Jak dawniej, tak i dzisiaj mam tę samą siłę, aby walczyć, aby wyruszyć naprzód lub wrócić.
Jozuego 14 12 Daj mi więc tę górę, którą Jahwe przyrzekł mi owego dnia. Ty sam słyszałeś w owym dniu, że Anakici tam mieszkają, a miasta są wielkie i umocnione. Jeśli Jahwe jest ze mną, zdobędę ją, jak mi to Jahwe przyrzekł".
Jozuego 14 13 Jozue pobłogosławił Kaleba, syna Jefunnego, i dał mu w dziedzictwo Hebron.
Jozuego 14 14 Dlatego należy Hebron jako dziedzictwo do Kaleba, syna Jefunnego, Kenizzyty, aż do dnia dzisiejszego, bo poszedł on całkowicie za Bogiem Izraela, Jahwe.
Jozuego 14 15 Hebron miało pierwotnie nazwę Kiriat-Arba. Arba był największym mężem wśród Anakitów. I kraj zaznał pokoju od wojny.

Jozuego 15  1 Pokolenie synów Judy otrzymało losem swój dział według rodów ku granicy Edomu do pustyni Sin na południe, aż do najdalszych krańców południowych.
Jozuego 15  2 Ich granica południowa biegła od południowego krańca Morza Słonego, od wybrzeża zatoki południowej
Jozuego 15  3 i kierowała się dalej na południe od Wzgórza Skorpionów, przechodziła przez Sin i szła na południe do Kadesz-Barnea, stąd do Chesron, wznosiła się ku Addarowi i zwracała się do Karkaa;
Jozuego 15  4 dalej przechodziła przez Asmon, dosięgała Potoku Egipskiego i kończyła się nad brzegiem morza: Taka będzie wasza granica południowa*.
Jozuego 15  5 Granicą wschodnią było Morze Słone aż do ujścia Jordanu. Granica po stronie północnej rozpoczynała się od zatoki morza przy ujściu Jordanu,
Jozuego 15  6 po czym ciągnęła się do Bet-Chogla, przechodziła na północy do Bet-Araba i wznosiła się do Kamienia Bohan, synów Rubena.
Jozuego 15  7 Następnie granica biegła w górę do Debiru od doliny Akor i zwracała się ku północy do Gilgal, naprzeciw wyżyny Adummim, położonej na południe od strumienia; dalej granica dochodziła do wód En-Szemesz i kończyła się przy źródle En-Rogel.
Jozuego 15  8 Następnie granica wznosiła się doliną Ben-Hinnom na południe od grzbietu gór Jebusyty, to jest Jerozolimy, wchodziła na szczyt góry leżącej naprzeciw doliny Hinnom od zachodu i na krańcu północnym doliny Refaim.
Jozuego 15  9 Ze szczytu góry biegła granica aż do źródła wód Neftoach i prowadziła do miast góry Efron. Dalej granica zwracała się do Baali, czyli Kiriat-Jearim.
Jozuego 15 10 Z Baali granica skłaniała się ku zachodowi do góry Seir i przechodziła przez zbocze północne góry Jearim, to jest Kesalon, zstępowała do Bet-Szemesz i przechodziła przez Timnę,
Jozuego 15 11 następnie granica dosięgała północnego grzbietu Ekronu, potem granica zwracała się do Szikron, przechodziła przez górę Baali, zbliżała się do Jabneel i kończyła się nad morzem.
Jozuego 15 12 Granicą zachodnią było Wielkie Morze ze swym wybrzeżem. Taka była granica dokoła ziemi synów Judy według ich rodów.
Jozuego 15 13 Kaleb, syn Jefunnego, otrzymał dział pośród synów Judy, zgodnie z poleceniem Jahwe danym Jozuemu: Kiriat-Arba, główne miasto Anakitów, czyli Hebron.
Jozuego 15 14 Kaleb wypędził stąd trzech synów Anaka: Szeszaja, Achimana i Talmaja.
Jozuego 15 15 Stamtąd wyruszył przeciwko mieszkańcom Debiru — nazwa Debiru brzmiała przedtem Kiriat-Sefer.
Jozuego 15 16 Wtedy właśnie powiedział Kaleb: "Temu, kto zdobędzie Kiriat-Sefer i zajmie je, dam moją córkę Aksę za żonę".
Jozuego 15 17 Zdobył je Otniel, syn Kenaza, brata Kaleba, i ten dal mu za żonę swoją córkę, Aksę.
Jozuego 15 18 Gdy ona przybyła, skłoniła swego męża, by prosił jej ojca o pole. Następnie zsiadła z osła, a Kaleb ją zapytał: "Czego sobie życzysz?"
Jozuego 15 19 Wtedy odrzekła: "Okaż mi łaskę przez dar! Skoro mi dałeś ziemię Negeb, dajże mi źródła wód". I dał jej źródła na wyżynie i źródła na nizinie.
Jozuego 15 20 Takie było dziedzictwo pokolenia synów Judy według ich rodów.
Jozuego 15 21 Miasta na krańcu pokolenia Judy, ku granicy Edomu w Negebie, były następujące: Kabseel, Eder, Jagur,
Jozuego 15 22 Kina, Dimona, Adada,
Jozuego 15 23 Kedesz, Chasor, Jitnan,
Jozuego 15 24 Zif, Telam, Bealot,
Jozuego 15 25 Chasor-Chadatta, Keriot-Chesron, czyli Chasor,
Jozuego 15 26 Amam, Szema, Molada,
Jozuego 15 27 Hasar-Gadda, Cheszmon, Bet-Pelet,
Jozuego 15 28 Chasar-Szual, Beer-Szeba, Bizjota i jego miasta zależne,
Jozuego 15 29 Baala, Ijjim, Esem,
Jozuego 15 30 Eltolad, Kesil, Chorma,
Jozuego 15 31 Siklag, Madmana, Sansanna,
Jozuego 15 32 Lebaot, Szilchim, En-Rimmon. Wszystkich miast dwadzieścia dziewięć z przyległymi wioskami.
Jozuego 15 33 W Szefeli: Esztaol, Sora, Aszna,
Jozuego 15 34 Zanoach, En-Gannim, Tappuach, Ha-enam,
Jozuego 15 35 Jarmut, Adullam, Soko. Azeka,
Jozuego 15 36 Szaaraim, Aditaim, Ha-gedera, Gederotaim: czternaście miast z przyległymi wioskami.
Jozuego 15 37 Senan, Chadasza, Migdal-Gad,
Jozuego 15 38 Dilan, Mispe, Jokteel,
Jozuego 15 39 Lakisz, Boskat, Eglon,
Jozuego 15 40 Kabon, Lachmas, Kitlisz,
Jozuego 15 41 Gederot, Bet-Dagon, Naama, Makkeda: szesnaście miast z przyległymi wioskami.
Jozuego 15 42 Libna, Eter, Aszan,
Jozuego 15 43 Jiftach, Aszna, Nesib,
Jozuego 15 44 Keila, Akzib, Maresza: dziewięć miast z przyległymi wioskami.
Jozuego 15 45 Ekron z przynależnymi miastami i wioskami,
Jozuego 15 46 z Ekronu aż do morza, wszystkie miasta po stronie Aszdodu wraz z ich wioskami.
Jozuego 15 47 Aszdod z przynależnymi miastami i wioskami, Gaza wraz z zależnymi od niej miastami i wioskami aż do Potoku Egipskiego i Wielkiego Morza, które jest granicą.
Jozuego 15 48 W górach: Szamir, Jattir, Soko,
Jozuego 15 49 Danna, Kiriat-Sanna, czyli Debir,
Jozuego 15 50 Anab, Esztemo, Anim,
Jozuego 15 51 Goszen, Cholon, Gilo: jedenaście miast z przyległymi wioskami.
Jozuego 15 52 Arab, Duma, Eszan,
Jozuego 15 53 Janum, Bet-Tappuach, Afeka,
Jozuego 15 54 Chumta, Kiriat-Arba, czyli Hebron, Sijor: dziewięć miast z przyległymi wioskami.
Jozuego 15 55 Maon, Karmel, Zif, Jutta,
Jozuego 15 56 Jizreel, Jokdeam, Zanoach,
Jozuego 15 57 Hakkain, Gibea, Timna: dziesięć miast z przyległymi wioskami.
Jozuego 15 58 Chalchul, Bet-Sur, Gedor,
Jozuego 15 59 Maarat, Bet-Anot, Eltekon: sześć miast z przyległymi wioskami.
Jozuego 15 60 Kiriat-Baal, czyli Kiriat-Jearim, i Rabba: dwa miasta z przyległymi wioskami.
Jozuego 15 61 Na pustyni: Bet-Haaraba, Middin, Sekaka,
Jozuego 15 62 Nibszan, Ir-Hammelach i Engaddi: sześć miast z przyległymi wioskami.
Jozuego 15 63 Synowie Judy nie mogli jednak wypędzić Jebusytów, mieszkających w Jerozolimie; jeszcze dziś mieszkają Jebusyci obok synów Judy.

Jozuego 16  1 Dział synów Józefa po stronie wschodniej rozciągał się od Jordanu naprzeciw Jerycha; przez pustynię od Jerycha granica wznosiła się ku wzgórzom do Betel;
Jozuego 16  2 po czym prowadziła od Betel do Luz i skręcała ku posiadłościom Arkijczyków w Atarot,
Jozuego 16  3 następnie obniżała się ku zachodowi do ziemi Jafletytów i granicy dolnego Bet-Choron i aż do Gezer, gdzie dosięgała morza.
Jozuego 16  4 Takie było dziedzictwo synów Józefa: Manassesa i Efraima.
Jozuego 16  5 Dział synów Efraima według ich rodów był następujący: granicą ich posiadłości na wschodzie było Atrot-Addar aż do górnego Bet-Choron,
Jozuego 16  6 po czym granica biegła aż do morza [przez Gezer]. Od Hammikmetat na północy zwracała się granica ku wschodowi przez Taanat-Szilo i biegła dalej na wschód do Janocha.
Jozuego 16  7 Z Janocha opuszczała się do Atarot i Naara, przechodziła koło Jerycha i kończyła się nad Jordanem.
Jozuego 16  8 Z Tappuach biegła granica na zachód do potoku Kana i dochodziła do morza. Takie było dziedzictwo pokolenia Efraima według ich rodów;
Jozuego 16  9 prócz tego synowie Efraima posiadali miasta oddzielne w pośrodku dziedzictwa synów Manassesa, wszystkie te miasta z przyległymi wioskami.
Jozuego 16 10 Ale nie mogli oni wypędzić Kananejczyków, zamieszkujących Gezer, i Kananejczycy pozostali pośród Efraima aż po dzień dzisiejszy, jako robotnicy pracujący przymusowo.

Jozuego 17  1 A oto dział wylosowany dla pokolenia Manassesa, który był pierworodnym Józefa. Makir, pierworodny Manassesa, ojciec Gileada, ponieważ był wojownikiem, otrzymał Gilead i Baszan.
Jozuego 17  2 Dział otrzymali też pozostali synowie Manassesa według ich rodów: synowie Abiezera, synowie Cheleka, synowie Asrijela, synowie Sychema, synowie Chefera i synowie Szemida, potomkowie męscy Manassesa, syna Józefa, według ich rodów.
Jozuego 17  3 Selofchad, syn Chefera, syna Gileada, syna Makira, syna Manassesa, nie miał synów, a tylko córki, które nazywały się: Machla, Noa, Chogla, Milka i Tirsa.
Jozuego 17  4 One wystąpiły przed Eleazarem kapłanem i przed Jozuem, synem Nuna, i przed książętami, mówiąc: "Jahwe rozkazał Mojżeszowi, aby wyznaczył nam dziedzictwo pośród naszych braci". Dano im więc dziedzictwo zgodnie ze słowami Jahwe, wśród braci ich ojca.
Jozuego 17  5 Miał przeto Manasses dziesięć działów, oprócz ziemi Gilead i Baszan, leżącej po drugiej stronie Jordanu.
Jozuego 17  6 Ponieważ córki Manassesa otrzymały dziedzictwo pośród jego synów, ziemia Gilead przypadła innym synom Manassesa.
Jozuego 17  7 Granica Manassesa ciągnęła się od strony Asera do Mikme-tat, położonego na wschód od Sychem, i szła na prawo <ku Jaszib> przy źródle Tappuach.
Jozuego 17  8 Okolica Tappuach należała do Manassesa, ale Tappuach na granicy Manassesa należało do Efraima.
Jozuego 17  9 Granica schodziła do potoku Kana (na południe od potoku były miasta efraimskie, prócz tych, które miał Efraim, wśród miast Manassesa, a ziemia Manassesa znajdowała się na północ od potoku) i biegła ku morzu.
Jozuego 17 10 Ziemia położona na południe należała do Efraima, na północ zaś — należała do Manassesa, a granicą było morze. Z Aserem graniczyli na północy, a z Issacharem na wschodzie.
Jozuego 17 11 Manasses w działach Issachara i Asera posiadał Bet-Szean z przynależnymi miejscowościami, Jibleam z przynależnymi miejscowościami, mieszkańców Dor z przynależnymi miejscowościami, mieszkańców Endor z przynależnymi miejscowościami, mieszkańców Tanak i mieszkańców Megiddo z przynależnymi miejscowościami oraz trzecią część Nafat.
Jozuego 17 12 Nie mogli jednak synowie Manassesa wziąć w posiadanie tych miast i dlatego Kananejczycy pozostali w tym kraju.
Jozuego 17 13 Gdy synowie Izraela stali się silniejsi, zmusili Kananejczyków do robót publicznych, lecz ich nie wypędzili.
Jozuego 17 14 Synowie Józefa wystąpili do Jozuego oświadczając: "Dlaczego wyznaczyłeś mi jeden tylko los i jeden dział, chociaż stanowię lud liczny, bo tak aż dotąd błogosławi mi Jahwe?"
Jozuego 17 15 Jozue odpowiedział im: "Jeśli stanowisz tak liczny lud, wejdź do krainy zalesionej i wykarczuj ją sobie w ziemi Peryzzytów i Refaitów, skoro na górze Efraima jest ci za ciasno".
Jozuego 17 16 Wtedy odpowiedzieli synowie Józefa: "Góra nam nie wystarcza, lecz wszyscy Kananejczycy, mieszkający w nizinie, mają rydwany żelazne, podobnie mieszkający w Bet-Szean i w przynależnych miejscowościach, jak i w dolinie Jizreel".
Jozuego 17 17 Odpowiedział Jozue domowi Józefa, Efraimowi i Manassesowi: "Ty jesteś ludem licznym i masz wielką siłę. Otrzymałeś tylko jeden los.
Jozuego 17 18 Otrzymałeś kraj górzysty i zalesiony: powinieneś go wykarczować i jego granice zająć, Kananejczyków zaś musisz wypędzić, chociaż posiadają rydwany żelazne i są silni".

Jozuego 18  1 Cała społeczność Izraelitów zgromadziła się w Szilo i wzniesiono tam Namiot Spotkania. Kraj cały był już im poddany.
Jozuego 18  2 Pozostało jeszcze wśród synów Izraela siedem pokoleń, które nie otrzymały swego dziedzictwa.
Jozuego 18  3 Rzekł więc Jozue do tych synów Izraela: "Jak długo będziecie zwlekać z objęciem w posiadanie kraju, który dał wam Jahwe, Bóg waszych ojców?
Jozuego 18  4 Wybierzcie jednak po trzech mężów z każdego pokolenia, chcę ich wysłać, aby przeszli przez kraj i opisali go w celu podziału, po czym powrócą do mnie.
Jozuego 18  5 Podzielą oni kraj na siedem części. Juda pozostanie na swoim dziale na południu, a dom Józefa na swoim dziale północnym.
Jozuego 18  6 Wy zaś podzielicie kraj na siedem części i opiszecie go, a następnie przyniesiecie do mnie, abym mógł rzucić los dla was wobec Boga naszego, Jahwe.
Jozuego 18  7 Lewici nie otrzymają żadnego działu pomiędzy wami, ponieważ kapłaństwo Jahwe będzie ich dziedzictwem; a Gad, Ruben i połowa Manassesa otrzymali swój dział po stronie wschodniej Jordanu, który wyznaczył im Mojżesz, sługa Jahwe".
Jozuego 18  8 Ludzie ci przygotowali się do odejścia. Przed wyruszeniem w drogę, by opisać kraj, Jozue dał rozkaz następujący: "Idźcie, przejdźcie przez kraj, a opisawszy go, wróćcie do mnie, a wtedy rzucę dla was los przed obliczem Jahwe w Szilo".
Jozuego 18  9 Poszli więc ci ludzie, chodzili po kraju i spisali miasta według siedmiu działów w księdze, którą przynieśli Jozuemu do obozu w Szilo.
Jozuego 18 10 A Jozue rzucił dla nich los w Szilo przed obliczem Jahwe i tam właśnie podzielił Jozue kraj między synów Izraela, odpowiednio do ich podziału.
Jozuego 18 11 I padł los na pokolenie Beniamina według ich rodów: okazało się, że dział ich wypadł między działem synów Judy i synów Józefa.
Jozuego 18 12 Granica ich od strony północnej rozpoczynała się od Jordanu, wznosiła się na północne zbocze Jerycha, potem szła przez góry ku zachodowi i kończyła się na pustyni Bet-Awen.
Jozuego 18 13 Stąd biegła granica do Luz, na południe przełęczy górskiej Luz, czyli Betel, po czym schodziła granica ku Atrot-Addar przez górę, która jest na południe dolnego Bet-Choron.
Jozuego 18 14 Stąd skręcała granica, wracając od strony zachodniej ku południowi, od góry wznoszącej się naprzeciw Bet-Choron od południa i kończyła się na Kiriat-Baal, czyli Kiriat-Jearim, mieście synów Judy. Taka jest strona zachodnia.
Jozuego 18 15 Południowa strona rozpoczynała się od krańca Kiriat-Jearim, po czym granica szła ku zachodowi i dochodziła do źródła wód Neftoach,
Jozuego 18 16 następnie granica dosięgała krańca góry, wznoszącej się od strony wschodniej doliny Ben-Hinnom, na północy równiny Refaitów, po czym schodziła w dolinę Hinnom, przez zbocze góry Jebusytów na południe i dochodziła do źródła Rogel.
Jozuego 18 17 Dalej kierowała się ku północy, dochodziła do En-Szemesz i do Gelilot, które wznosi się naprzeciw Adummim, wreszcie zstępowała do kamienia Bohana, syna Rubena;
Jozuego 18 18 przechodziła następnie do przełęczy naprzeciw Araby od strony północnej i zstępowała do Araby.
Jozuego 18 19 Granica biegła dalej ku krawędzi górskiej Bet-Chogla od północy i kończyła się u zatoki północnej Morza Słonego, przy południowym krańcu Jordanu. Taka była granica południowa.
Jozuego 18 20 Jordan zaś był granicą od strony wschodniej. Takie było dziedzictwo synów Beniamina i jego granice dokoła według ich rodów.
Jozuego 18 21 Miastami synów Beniamina według ich rodów były: Jerycho, Bet-Chogla, Emek-Kesis,
Jozuego 18 22 Bet-Haaraba, Semaraim, Betel,
Jozuego 18 23 Awwim, Happara, Ofra,
Jozuego 18 24 Kefar-Haammonaj, Haofni, Geba: dwanaście miast z przyległymi wioskami;
Jozuego 18 25 Gibeon, Harama, Beerot,
Jozuego 18 26 Hammispe, Kefira, Hammosa;
Jozuego 18 27 Rekem, Jirpeel, Tarala,
Jozuego 18 28 Sela-Haelef, Jebus, czyli Jerozolima, Gibeat, Kiriat: czternaście miast z przyległymi wioskami. Taki był dział synów Beniamina według ich rodów.

Jozuego 19  1 Drugi los przypadł w udziale Symeonowi — pokoleniu synów Symeona — według ich rodów, a dział ich znajdował się pośród dziedzictwa synów Judy.
Jozuego 19  2 Zaliczały się do ich działu: Beer-Szeba, Szema, Molada;
Jozuego 19  3 Chasar-Szual, Bala, Esem,
Jozuego 19  4 Eltolad, Betul, Chorma,
Jozuego 19  5 Siklag, Bet-Hammarkabot, Chasar-Susa,
Jozuego 19  6 Bet-Lebaot, Szaruchen: trzynaście miast z ich wioskami.
Jozuego 19  7 Ain, Rimmon, Eter i Aszan: cztery miasta z przyległymi wioskami,
Jozuego 19  8 a oprócz tego wszystkie wioski leżące dokoła tych miast aż do Baalat-Beer, [czyli] Rama w Negebie. Takie było dziedzictwo pokolenia synów Symeona według ich rodów.
Jozuego 19  9 Dział synów Symeona był wzięty z dziedzictwa synów Judy, które było zbyt wielkie dla nich, i dlatego otrzymali synowie Symeona dziedzictwo wśród ich dziedzictwa.
Jozuego 19 10 Trzeci los padł na synów Zabulona według ich rodów: dział ich dziedzictwa sięgał aż do Sarid.
Jozuego 19 11 Granica ich biegła na zachód od Marala i dotykała Dabbaszet, dochodząc do potoku po wschodniej stronie Jokneam.
Jozuego 19 12 Od Sarid zwracała się ku wschodowi w kierunku wschodzącego słońca aż do granicy Kislot-Tabor, biegła ku Deberat i wznosiła się do Jafia,
Jozuego 19 13 a stąd znów przechodziła ku wschodowi, ku wschodzącemu słońcu, do Gat-Hachefer, do Et-Kasim i biegła dalej do Rimmon, zwracając się do Nea.
Jozuego 19 14 Dalej granica biegła na północ koło Channaton i kończyła się na równinie Jiftach-El.
Jozuego 19 15 Ponadto Kattat, Nahalal, Szimron, Jideala i Betlejem: dwanaście miast wraz z przyległymi wioskami.
Jozuego 19 16 Takie było dziedzictwo synów Zabulona według ich rodów, takie miasta i przyległe wioski.
Jozuego 19 17 Czwarty los przypadł w udziale Issacharowi, synom Issachara według ich rodów.
Jozuego 19 18 Dziedzictwo ich [rozciągało się] aż do Jizreel i [obejmowało] Hakkesulot, Szunem,
Jozuego 19 19 Chafaraim, Szijon, Anacharat,
Jozuego 19 20 Rabbit, Kiszjon, Ebes,
Jozuego 19 21 Remet, En-Gannim, En-Chadda, Bet-Passes.
Jozuego 19 22 Granica dotykała Taboru, Szachasima i Bet-Szemesz, a następnie kończyła się nad Jordanem: szesnaście miast z przyległymi wioskami.
Jozuego 19 23 Takie było dziedzictwo pokolenia Issachara według ich rodów: miasta i przyległe wioski.
Jozuego 19 24 Piąty los przypadł w udziale pokoleniu synów Asera według ich rodów.
Jozuego 19 25 Dziedzictwo ich obejmowało: Chelkat, Chali, Beten, Akszaf,
Jozuego 19 26 Alammelek, Amad, Miszeal. Na zachodzie granica dotykała Karmelu i Szichor-Libnat,
Jozuego 19 27 a następnie zwracała się na wschód słońca do Bet-Dagon, dotykała [dziedzictwa] Zabulona i doliny Jiftach-El na północy, ciągnęła się przez Bet-Haemek i Neijel, biegnąc do Kabulu. Ze strony północnej [należały:]
Jozuego 19 28 Abdon, Rechob, Chammon, Kana aż do Wielkiego Sydonu.
Jozuego 19 29 Potem granica zwracała się do Rama i aż do warownego miasta Tyr i wracała do Chosa, kończąc się nad morzem. Obejmowała Machaleb, Akzib,
Jozuego 19 30 Umma, Afek i Rechob: dwadzieścia dwa miasta i przyległe wioski.
Jozuego 19 31 Taka była część dziedziczna pokolenia synów Asera według ich rodów: miasta i przyległe wioski.
Jozuego 19 32 Synom Neftalego przypadł w udziale los szósty, synom Neftalego według ich rodów.
Jozuego 19 33 Granica ich szła z Chelef i od Dębu w Saananim do Adami-Hannekeb i Jabneel aż do Lakkum i dochodziła do Jordanu.
Jozuego 19 34 Na zachodzie granica szła ku Aznot-Tabor, dochodziła do Chukkok, dotykała [dziedzictwa] Zabulona od południa, [dziedzictwa] Asera od zachodu, a <Judy> przy Jordanie — od wschodu.
Jozuego 19 35 Miastami warownymi były: Hassiddim, Ser, Chammat, Rakkat, Kinneret,
Jozuego 19 36 Adama, Ha-Rama, Chasor,
Jozuego 19 37 Kedesz, Edrei, En-Chasor,
Jozuego 19 38 Jireon, Migdal-El, Chorem, Bet-Anat, Bet-Szemesz: dziewiętnaście miast z przyległymi wioskami.
Jozuego 19 39 Takie było dziedzictwo pokolenia synów Neftalego według ich rodów: miasta z przyległymi wioskami.
Jozuego 19 40 Pokoleniu synów Dana według ich rodów przypadł w udziale siódmy los.
Jozuego 19 41 Granica ich dziedzictwa obejmowała: Sorea, Esztaol, Ir-Szemesz,
Jozuego 19 42 Szaalbin, Ajjalon, Jitla,
Jozuego 19 43 Elon, Timnę, Ekron,
Jozuego 19 44 Elteke, Gibbeton, Baalat.
Jozuego 19 45 Jehud, Bene-Berak, Gat-Rimmon,
Jozuego 19 46 Me-Hajjarkon, Ha-rakkon wraz z obszarem naprzeciw Jafy.
Jozuego 19 47 Jednak posiadłość była dla Danitów za szczupła, wyruszyli przeto synowie Dana przeciw Leszem, zdobyli je i pobili [mieszkańców] ostrzem miecza. Po zajęciu miasta zamieszkali w nim i nazwali Leszem-Dan od imienia ich ojca Dana.
Jozuego 19 48 Takie było dziedzictwo pokolenia synów Dana według ich rodów: te miasta i przyległe wioski.
Jozuego 19 49 Gdy dokonano podziału kraju według jego rozciągłości, synowie Izraela ofiarowali dziedzictwo wśród siebie Jozuemu, synowi Nuna;
Jozuego 19 50 na rozkaz Jahwe dali mu miasto, którego zażądał dla siebie, Timnat-Serach w górach Efraima. Odbudował to miasto i osiadł w nim.
Jozuego 19 51 Takie są części dziedzictwa, które wydzielili losem kapłan Eleazar, Jozue, syn Nuna, i książęta rodów izraelskich w Szilo wobec Jahwe przy wejściu do Namiotu Spotkania. Tak został zakończony podział kraju.

Jozuego 20  1 Jahwe przemówił do Jozuego w tych słowach:
Jozuego 20  2 "Powiesz synom Izraela: wyznaczcie sobie miasta ucieczki, o których mówiłem wam przez Mojżesza;
Jozuego 20  3 aby tam mógł uciec zabójca, który by zabił człowieka przez nieuwagę, bezwiednie. Będą one dla was schronieniem przed mścicielem krwi.
Jozuego 20  4 Do jednego z tych miast powinien uciec zabójca: zatrzyma się u wejścia i przedstawi swoją sprawę starszym tego miasta. Przyjmą go oni do miasta i wyznaczą mu miejsce, by mógł mieszkać wśród nich.
Jozuego 20  5 Jeśli mściciel krwi będzie go ścigał, nie wydadzą go w jego ręce, ponieważ bezwiednie zabił swego bliźniego, do którego przedtem nie żywił nienawiści.
Jozuego 20  6 Zabójca powinien pozostać w tym mieście, dopóki nie stanie przed sądem zgromadzenia [i] aż do śmierci najwyższego kapłana, który w tym czasie będzie sprawował czynności. Wtedy dopiero może zabójca wrócić do swego miasta i do swego domu w mieście, z którego uciekł".
Jozuego 20  7 Poświęcili w tym celu Kadesz w Galilei na górze Neftalego, Sychem na górze Efraima oraz Kiriat-Arba, czyli Hebron, na górze Judy.
Jozuego 20  8 Z drugiej strony Jordanu, na wschód od Jerycha, wyznaczono na pustyni, na płaskowyżu, Beser z pokolenia Rubena, Ramot w Gileadzie z pokolenia Gada; Golan w Baszanie, z pokolenia Manassesa.
Jozuego 20  9 Takie były miasta wyznaczone dla wszystkich synów Izraela i dla cudzoziemca mieszkającego wśród nich, aby tam mógł uciec każdy, ktokolwiek przez nieuwagę zabije człowieka, aby nie poniósł śmierci z ręki mściciela krwi, dopóki nie stanie przed zgromadzeniem.

Jozuego 21  1 Przyszli przełożeni rodów lewickich do arcykapłana Eleazara, do Jozuego, syna Nuna, i do naczelników rodów pokoleń synów Izraela
Jozuego 21  2 i rzekli do nich w Szilo w kraju Kanaan: "Jahwe polecił przez Mojżesza, aby nam dano miasta na zamieszkanie wraz z ich pastwiskami dla naszego bydła".
Jozuego 21  3 Synowie Izraela oddali więc lewitom ze swego dziedzictwa, zgodnie z rozkazem Jahwe, następujące miasta wraz z ich pastwiskami.
Jozuego 21  4 Los przypadł w udziale rodom Kehatytów. Synom kapłana Aarona spośród lewitów przypadło losem trzynaście miast od pokolenia Judy, od pokolenia Symeona i od pokolenia Beniamina.
Jozuego 21  5 Pozostałym potomkom Kehata przypadło losem dziewięć miast od pokolenia Efraima, od pokolenia Dana i od polowy pokolenia Manassesa.
Jozuego 21  6 Synom Gerszona przypadło losem trzynaście miast od rodów pokolenia Issachara, od pokolenia Asera, od pokolenia Neftalego i od połowy pokolenia Manassesa w Baszanie.
Jozuego 21  7 Synom Merariego według ich rodów przypadło losem dwanaście miast od pokolenia Rubena, od pokolenia Gada i od pokolenia Zabulona.
Jozuego 21  8 Synowie Izraela oddali więc lewitom przez losowanie te miasta wraz z ich pastwiskami, jak im rozkazał Jahwe za pośrednictwem Mojżesza.
Jozuego 21  9 Odstąpili im więc z pokolenia synów Judy i synów Symeona następujące miasta imiennie wyszczególnione.
Jozuego 21 10 Synom Aarona z rodu Kehatytów, synów Lewiego, ponieważ na nich padł pierwszy los,
Jozuego 21 11 dali: Kiriat-Arba, główne miasto Anakitów, czyli Hebron na górze Judy z pastwiskami dokoła niego.
Jozuego 21 12 Pola jednak tego miasta i jego wioski dano na własność Kalebowi, synowi Jefunnego.
Jozuego 21 13 Synom kapłana Aarona dano miasto ucieczki dla zabójców: Hebron wraz z jego pastwiskami, Libnę wraz z jej pastwiskami,
Jozuego 21 14 Jattir z jego pastwiskami, Esztemoa z jego pastwiskami,
Jozuego 21 15 Cholon z jego pastwiskami, Debir z jego pastwiskami,
Jozuego 21 16 Aszan z jego pastwiskami, Jutta z jego pastwiskami, Bet-Szemesz z jego pastwiskami: dziesięć miast od tych dwu pokoleń.
Jozuego 21 17 Od pokolenia Beniamina Gibeon z jego pastwiskami, Geba z jego pastwiskami,
Jozuego 21 18 Anatot z jego pastwiskami, Almon z jego pastwiskami: cztery miasta.
Jozuego 21 19 Wszystkich miast dla kapłanów pochodzących od Aarona: trzynaście wraz z ich pastwiskami.
Jozuego 21 20 Rodom synów Kehata, lewitom, czyli pozostałym synom Kehata, przyznano losem miasta z pokolenia Efraima.
Jozuego 21 21 Dano im miasto ucieczki dla zabójców: Sychem z jego pastwiskami na górze Efraima oraz Gezer z jego pastwiskami,
Jozuego 21 22 Kibsaim z jego pastwiskami, Bet-Choron z jego pastwiskami: cztery miasta.
Jozuego 21 23 Z pokolenia Dana — Elteke z jego pastwiskami, Gibbeton z jego pastwiskami,
Jozuego 21 24 Ajjalon z jego pastwiskami, Gat-Rimmon z jego pastwiskami: cztery miasta.
Jozuego 21 25 Z połowy pokolenia Manassesa: Tanak z jego pastwiskami, Jibleam z jego pastwiskami: dwa miasta.
Jozuego 21 26 Wszystkich miast dziesięć z ich pastwiskami dla rodów pozostałych synów Kehata.
Jozuego 21 27 Synom Gerszona i ich rodom, lewitom, dano od połowy pokolenia Manassesa miasto ucieczki dla zabójców: Golan w Baszanie z jego pastwiskami i Asztarot z jego pastwiskami: dwa miasta.
Jozuego 21 28 Od pokolenia Issachara Kiszjon z jego pastwiskami, Dobrat z jego pastwiskami,
Jozuego 21 29 Jarmut z jego pastwiskami, En-Gannim z jego pastwiskami: cztery miasta.
Jozuego 21 30 Od pokolenia Asera: Miszeal, Abdon,
Jozuego 21 31 Chelkat, Rechob z ich przynależnymi pastwiskami: cztery miasta.
Jozuego 21 32 Od pokolenia Neftalego miasto ucieczki dla zabójców: Kedesz w Galilei z jego pastwiskami, Chammot-Dor z jego pastwiskami, Rakkat z jego pastwiskami: trzy miasta.
Jozuego 21 33 Wszystkich miast Gerszonitów według ich rodów: trzynaście miast z ich pastwiskami.
Jozuego 21 34 Rodom synów Merariego, reszcie lewitów, przyznano od pokolenia Zabulona: Jokneam z jego pastwiskami, Karta z jego pastwiskami,
Jozuego 21 35 Rimmon z jego pastwiskami, Nahalal z jego pastwiskami: cztery miasta;
Jozuego 21 36 za Jordanem od pokolenia Rubena miasto ucieczki dla zabójców, Beser na pustyni Jahsa z jego pastwiskami,
Jozuego 21 37 Kedemot z jego pastwiskami, Mefaat z jego pastwiskami: cztery miasta.
Jozuego 21 38 Od pokolenia Gada miasto ucieczki Ramot w Gileadzie z jego pastwiskami, Machanaim z jego pastwiskami,
Jozuego 21 39 Cheszbon z jego pastwiskami, Jazer z jego pastwiskami: cztery miasta.
Jozuego 21 40 Wszystkich miast przyznanych losem synom Merariego według ich rodów, pozostałych z rodów lewickich: dwanaście miast.
Jozuego 21 41 Całkowita liczba miast lewickich pośród dziedzictwa synów Izraela wynosiła czterdzieści osiem z ich pastwiskami.
Jozuego 21 42 Każde z tych miast obejmowało samo miasto i jego pastwiska dokoła. To samo stosuje się do wszystkich wymienionych miast.
Jozuego 21 43 Tak dał Jahwe Izraelitom cały kraj, który poprzysiągł dać ich przodkom. Objęli go oni w posiadanie i w nim zamieszkali.
Jozuego 21 44 Jahwe użyczył im pokoju na wszystkich ich granicach, zupełnie jak poprzysiągł ich przodkom, a żaden z ich wrogów nie mógł się wobec nich ostać. Wszystkich ich wrogów dał Jahwe im w ręce.
Jozuego 21 45 Ze wszystkich dobrych obietnic, które Jahwe uczynił domowi Izraela, żadna nie zawiodła, lecz każda się spełniła.

Jozuego 22  1 Jozue wezwał wówczas Rubenitów, Gadytów i połowę pokolenia Manassesa
Jozuego 22  2 i rzekł do nich: "Spełniliście wszystko, co wam polecił Mojżesz, sługa Jahwe, i słuchaliście też głosu mojego zawsze, gdy wam rozkazywałem.
Jozuego 22  3 Nie opuściliście braci waszych, pomimo długiego czasu wojny, aż do dnia dzisiejszego i strzegliście wiernie przykazania Boga waszego, Jahwe.
Jozuego 22  4 Obecnie, Bóg wasz, Jahwe, udzielił pokoju braciom waszym, jak im przyrzekł. Wróćcie więc spokojnie do namiotów swoich, do ziemi, którą Mojżesz, sługa Jahwe, wyznaczył wam w dziedzictwie za Jordanem.
Jozuego 22  5 Troszczcie się tylko pilnie o to, żebyście spełniali przykazanie i prawo, które nakazał wam Mojżesz, sługa Jahwe: miłować Boga waszego, Jahwe, postępować zawsze drogami Jego, zachowywać Jego przykazania, przylgnąć do Niego i służyć Mu całym waszym sercem i całą duszą".
Jozuego 22  6 Jozue pobłogosławił ich i zwolnił ich: wyruszyli więc do swoich namiotów.
Jozuego 22  7 Mojżesz wyznaczył jednej połowie pokolenia Manassesa posiadłość w Baszanie, Jozue dał drugiej połowie dział wśród ich braci, na brzegu zachodnim Jordanu. Gdy więc Jozue odesłał ich do ich namiotów, pobłogosławił ich
Jozuego 22  8 i rzekł: "Wracacie do waszych namiotów z wielkimi bogactwami, z mnóstwem bydła, zaopatrzeni w srebro, złoto, brąz, żelazo i odzież w wielkiej ilości; podzielcie się więc z braćmi waszymi łupem po waszych wrogach".
Jozuego 22  9 Synowie Rubena i synowie Gada wrócili wraz z połową pokolenia Manassesa i opuścili synów Izraela w Szilo, położonym w ziemi Kanaan, aby się udać do ziemi Gilead, do kraju swej posiadłości, gdzie się osiedlili zgodnie z rozkazem Jahwe danym Mojżeszowi.
Jozuego 22 10 Gdy przybyli w okolicę nad Jordanem, położoną jeszcze w kraju Kanaan, synowie Rubena, synowie Gada i połowa pokolenia Manassesa zbudowali tam ołtarz nad brzegiem Jordanu, ołtarz wyglądający okazale.
Jozuego 22 11 I usłyszeli synowie Izraela wiadomość: "Oto synowie Rubena, synowie Gada i połowa pokolenia Manassesa zbudowali ołtarz naprzeciw ziemi Kanaan w okolicy Jordanu, na brzegu synów Izraela".
Jozuego 22 12 Usłyszeli tę wiadomość synowie Izraela; cała społeczność synów Izraela zebrała się w Szilo, aby wyruszyć przeciw nim na wojnę.
Jozuego 22 13 Synowie Izraela wysłali do synów Rubena, synów Gada i połowy pokolenia Manassesa, do ziemi Gilead, Pinchasa, syna kapłana Eleazara,
Jozuego 22 14 a z nim dziesięciu książąt — księcia rodu z każdego pokolenia izraelskiego — stojących na czele wszystkich rodów wśród plemion Izraela.
Jozuego 22 15 Skoro przybyli oni do synów Rubena, synów Gada i połowy pokolenia Manassesa w ziemi Gilead, tak do nich przemówili:
Jozuego 22 16 "Mówi do was cała społeczność Jahwe: Co oznacza ta niewierność popełniona przez was wobec Boga Izraela? Dlaczego wy odwracacie się dziś od Jahwe, budując sobie ołtarz, co jest dzisiaj buntem przeciw Niemu?
Jozuego 22 17 Czyż nie dosyć przestępstw z Peor, z których nie oczyściliśmy się jeszcze do dnia dzisiejszego i przez które spadła ta klęska na społeczność Jahwe?
Jozuego 22 18 Ponieważ wy dzisiaj nie chcecie iść za Jahwe, lecz chcecie buntować się przeciwko Niemu, jutro zapłonie On gniewem przeciw całej społeczności Izraela.
Jozuego 22 19 Jeśli ziemia waszego dziedzictwa jest nieczysta, przejdźcie do kraju, który jest dziedzictwem Jahwe, gdzie wznosi się przybytek Jahwe, i obierzcie mieszkanie pomiędzy nami. Nie buntujcie się jednak przeciw Jahwe i nie buntujcie się przeciwko nam, budując sobie ołtarz poza ołtarzem Boga naszego, Jahwe.
Jozuego 22 20 Skoro Akan, syn Zeracha, popełnił przestępstwo przeciw klątwie, czyż gniew Boży nie spadł na całą społeczność, chociaż on był tylko jednym człowiekiem. Powinien był tylko sam umrzeć za swój grzech!"
Jozuego 22 21 Synowie Rubena i synowie Gada i połowa pokolenia Manassesa odpowiedzieli naczelnikom plemion izraelskich:
Jozuego 22 22 "Bóg bogów, Jahwe, Bóg bogów, Jahwe, wie to dobrze i Izrael powinien również wiedzieć: jeśli to był bunt lub jeśli to była niewierność względem Jahwe, niech nie okaże pomocy jeszcze tego dnia!
Jozuego 22 23 I jeśli zbudowaliśmy ołtarz, aby odwrócić się od Jahwe i aby składać na nim ofiary całopalne, pokarmowe i pojednania, niech sam Jahwe to osądzi!
Jozuego 22 24 Czyż nie uczyniliśmy tego z bojaźni o przyszłość, myśląc, że jutro wasi synowie mogą zapytać naszych: "Cóż macie wspólnego z Bogiem Izraela, Jahwe?
Jozuego 22 25 Jahwe ustanowił Jordan granicą między nami a wami, synami Rubena i Gada. Wy nie macie żadnego udziału u Jahwe!" I mogliby wasi synowie sprawić, żeby nasi przestali bać się Jahwe!
Jozuego 22 26 Dlatego powiedzieliśmy: Zbudujemy sobie ołtarz nie do całopaleń i innych ofiar,
Jozuego 22 27 lecz jako świadectwo pomiędzy nami i wami, i między potomkami po nas, że chcemy pełnić służbę Jahwe przed Jego obliczem przez nasze całopalenia, żertwy i ofiary pojednania. Wasi synowie nie będą mogli kiedyś powiedzieć naszym: "Wy nie macie udziału u Jahwe".
Jozuego 22 28 Myśleliśmy przeto: Jeśliby któregoś dnia tak mówili do nas lub do potomków naszych, będziemy mogli odpowiedzieć: Spójrzcie na sposób budowy ołtarza Jahwe, który wznieśli przodkowie nasi nie na całopalenia lub żertwy, lecz jako świadectwo między nami i wami.
Jozuego 22 29 Daleką jest od nas myśl, abyśmy się buntowali przeciw Jahwe i odwracali się od postępowania za Jahwe budując ołtarz do całopaleń, ofiar pokarmowych i krwawych, poza ołtarzem Boga naszego, Jahwe, znajdującym się przed Jego przybytkiem".
Jozuego 22 30 Gdy kapłan Pinchas, książęta społeczności i naczelnicy plemion izraelskich, którzy mu towarzyszyli, usłyszeli słowa wypowiedziane przez synów Rubena, synów Gada i synów Manassesa — wydały się one dobre w ich oczach.
Jozuego 22 31 Wtedy kapłan Pinchas, syn Eleazara, rzekł do synów Rubena, synów Gada i synów Manassesa: "Przekonaliśmy się dzisiaj, że wśród nas jest Jahwe, ponieważ wy nie popełniliście przeciw Jahwe tej niewierności, ocaliliście więc synów Izraela od [karzącej] ręki Jahwe!"
Jozuego 22 32 Kapłan Pinchas, syn Eleazara, i książęta opuścili synów Rubena, synów Gada i wrócili z ziemi Gilead do ziemi Kanaan, do synów Izraela, którym zanieśli tę odpowiedź.
Jozuego 22 33 Sprawa wydała się dobra w oczach synów Izraela: błogosławili Boga i nie mówili nic więcej o wyruszeniu przeciw nim na wojnę, aby spustoszyć kraj zamieszkały przez synów Rubena i synów Gada.
Jozuego 22 34 Synowie Rubena i synowie Gada nazwali ołtarz ["Świadectwem"], ponieważ mówili: "Oto jest świadectwo wśród nas, że Jahwe jest Bogiem".

Jozuego 23  1 Po upływie długiego czasu, gdy Jahwe użyczył Izraelitom pokoju od wszystkich ich wrogów dokoła, Jozue już był stary i podeszły w latach.
Jozuego 23  2 Jozue zwołał całego Izraela, jego starszych, książąt, sędziów i zwierzchników i przemówił do nich: "Ja zestarzałem się i posunąłem się w latach,
Jozuego 23  3 a wy byliście świadkami wszystkiego, co Bóg wasz, Jahwe, uczynił wobec was wszystkim tym ludom, ponieważ Bóg wasz, Jahwe, sam walczył za was.
Jozuego 23  4 Patrzcie, podzieliłem pomiędzy was losem, jako dziedzictwo, wedle waszych pokoleń te narody, które jeszcze należy podbić, tak jak te, które ja wygładziłem od Jordanu aż do Morza Wielkiego na zachodzie.
Jozuego 23  5 Bóg wasz, Jahwe, On sam je rozproszy przed wami i wypędzi je przed wami, a wy posiądziecie ich ziemię, jak przyrzekł wam Bóg wasz, Jahwe.
Jozuego 23  6 Okażcie się mężnymi, by strzec i wypełniać wszystko, co napisane w księdze Prawa Mojżesza, nie odstępując od niego ani na prawo, ani na lewo,
Jozuego 23  7 i nie łącząc się z tymi ludami, które pozostały z wami. Nie będziecie wzywać imion ich bogów, przysięgać na nich, służyć im lub oddawać pokłon.
Jozuego 23  8 Wy powinniście natomiast przylgnąć do Boga waszego, Jahwe, jak czyniliście to aż do dnia dzisiejszego.
Jozuego 23  9 Jahwe wypędził przed wami wielkie i silne narody i nikt nie mógł ostać się przed wami aż do tego dnia.
Jozuego 23 10 Jeden z was pędził przed sobą tysiąc, albowiem Bóg wasz, Jahwe, sam walczył za was, jak wam obiecał.
Jozuego 23 11 Troszczcie się bardzo o wasze życie miłując Boga waszego, Jahwe.
Jozuego 23 12 Lecz jeśli sprzeniewierzycie się i połączycie się z resztą tych ludów, które pozostały z wami, jeśli zawierać będziecie małżeństwa z nimi i pomieszacie się z nimi,
Jozuego 23 13 bądźcie pewni, że Bóg wasz, Jahwe, przestanie wypędzać te ludy przed wami, a staną się one dla was siecią i sidłem, biczem dla waszych boków i kolcami dla waszych oczu, aż wyginiecie z tej pięknej ziemi, którą wam dał Bóg wasz, Jahwe.
Jozuego 23 14 Ja sam muszę teraz pójść drogą, którą idą wszyscy, a wy zrozumcie to całym sercem i całą duszą swoją, że ze wszystkich wspaniałych obietnic, które przyrzekł wam Bóg wasz, Jahwe, ani jedna nie zawiodła: wszystkie wam się spełniły; żadna z nich nie stała się próżna.
Jozuego 23 15 Ale jak się wypełniły na waszą korzyść wszystkie obietnice, uczynione przez Boga waszego, Jahwe, tak samo Jahwe wykona przeciw wam wszystkie swe groźby, aż do wygładzenia was z tej pięknej ziemi, którą dał wam Bóg wasz, Jahwe.
Jozuego 23 16 Jeśli rzeczywiście przestąpicie przymierze, które Bóg wasz, Jahwe, zawarł z wami, i jeśli pójdziecie służyć obcym bogom i będziecie oddawać im pokłon, wtedy gniew Jahwe zapali się przeciw wam i z tej pięknej ziemi, którą wam dal, rychło wyginiecie".

Jozuego 24  1 Jozue zgromadził w Sychem wszystkie pokolenia Izraela. Wezwał też starszych Izraela, jego książąt, sędziów i zwierzchników, którzy się stawili przed Bogiem.
Jozuego 24  2 Jozue przemówił wtedy do całego narodu: "Tak mówi Jahwe, Bóg Izraela: Po drugiej stronie Rzeki mieszkali wasi przodkowie od starodawnych czasów: Terach, ojciec Abrahama i Nachora, którzy służyli bogom cudzym,
Jozuego 24  3 lecz Ja wziąłem ojca waszego Abrahama z kraju po drugiej stronie Rzeki i przeprowadziłem go przez całą ziemię Kanaan i rozmnożyłem ród jego, dając mu Izaaka.
Jozuego 24  4 Izaakowi dałem Jakuba i Ezawa, Ezawowi dałem w posiadanie górę Seir, Jakub i jego synowie wyruszyli do Egiptu.
Jozuego 24  5 Następnie powołałem Mojżesza i Aarona i ukarałem Egipt plagami, które sprawiłem pośrodku niego, a wtedy was wywiodłem.
Jozuego 24  6 Ja wyprowadziłem przodków waszych z Egiptu; i przybyliście nad morze; Egipcjanie ścigali przodków waszych na rydwanach i konno aż do Morza Czerwonego.
Jozuego 24  7 Wołali wtedy do Jahwe, i rozciągnął gęstą mgłę między wami i Egipcjanami, po czym sprowadził na nich morze — i okryło ich. Widzieliście własnymi oczami, co uczyniłem w Egipcie. Potem przebywaliście długi czas na pustyni.
Jozuego 24  8 Zaprowadziłem was później do kraju Amorytów, mieszkających za Jordanem; walczyli z wami, lecz Ja dałem ich w wasze ręce. Zajęliście wtedy ich kraj, a Ja wyniszczyłem ich przed wami.
Jozuego 24  9 Również powstał Balak, syn Sippora, król Moabu, i walczył z Izraelem. Posłał też i wezwał Balaama, syna Beora, by wam złorzeczył.
Jozuego 24 10 Lecz Ja nie chciałem słuchać Balaama: musiał on was błogosławić, a Ja wybawiłem was z jego ręki.
Jozuego 24 11 Przeprawiliście się następnie przez Jordan i przyszliście do Jerycha. Mieszkańcy Jerycha walczyli z wami, a również Amoryci, Peryzzyci, Kananejczycy, Chetyci, Girgaszyci, Chiwwici i Jebusyci, lecz wydałem ich w wasze ręce.
Jozuego 24 12 Wysłałem przed wami szerszenie, które wypędziły przed obliczem waszym dwu królów amoryckich. Nie dokonało się to ani waszym mieczem, ani łukiem.
Jozuego 24 13 Dałem wam ziemię, około której nie trudziliście się, i miasta, których wyście nie budowali, a w nich zamieszkaliście. Winnice i drzewa oliwne, których nie sadziliście, dają wam dziś pożywienie.
Jozuego 24 14 Bójcie się więc Jahwe i służcie Mu w szczerości i prawdzie! Usuńcie bóstwa, którym służyli wasi przodkowie po drugiej stronie Rzeki i w Egipcie, a służcie Jahwe!
Jozuego 24 15 Gdyby jednak wam się nie podobało służyć Jahwe, rozstrzygnijcie dziś, komu służyć chcecie, czy bóstwom, którym służyli wasi przodkowie po drugiej stronie Rzeki, czy też bóstwom Amorytów, w których kraju zamieszkaliście. Ja sam i mój dom służyć chcemy Jahwe".
Jozuego 24 16 Naród wówczas odrzekł tymi słowami: "Dalekie jest to od nas, abyśmy mieli opuścić Jahwe, a służyć bóstwom obcym!
Jozuego 24 17 Czyż to nie Bóg nasz, Jahwe, wyprowadził nas i przodków naszych z ziemi egipskiej, z domu niewoli? Czyż nie On przed oczyma naszymi uczynił wielkie znaki i ochraniał nas przez całą drogę, którą szliśmy, i wśród wszystkich ludów, pomiędzy którymi przechodziliśmy?
Jozuego 24 18 Jahwe ponadto wypędził przed nami wszystkie te ludy wraz z Amorytami, którzy mieszkali w tym kraju. My chcemy również służyć Jahwe, bo On jest naszym Bogiem".
Jozuego 24 19 I rzekł Jozue do ludu: "Wy nie możecie służyć Jahwe, bo jest On Bogiem świętym i jest Bogiem zazdrosnym i nie przebaczy waszym występkom i grzechom.
Jozuego 24 20 Jeśli opuścicie Jahwe, aby służyć bogom obcym, ześle na was znów nieszczęścia, a choć przedtem dobrze wam czynił, wtedy sprowadzi zagładę".
Jozuego 24 21 Lecz lud odrzekł Jozuemu: "Nie! My chcemy służyć Jahwe!"
Jozuego 24 22 Jozue odpowiedział ludowi: "Wy jesteście świadkami przeciw samym sobie, że wybraliście Jahwe, aby Mu służyć". I odpowiedzieli: "Jesteśmy świadkami".
Jozuego 24 23 "Usuńcie więc bogów obcych spośród was i zwróćcie serca wasze ku Bogu Izraela, Jahwe".
Jozuego 24 24 I odrzekł lud Jozuemu: "Bogu naszemu, Jahwe, chcemy służyć i głosu Jego chcemy słuchać".
Jozuego 24 25 Zawarł więc Jozue w tym dniu przymierze z ludem i nadał mu ustawę i nakaz w Sychem.
Jozuego 24 26 Jozue zapisał te słowa w księdze Prawa Bożego. Wziął następnie wielki kamień i wzniósł go tam pod terebintem, który jest w miejscu poświęconym Jahwe.
Jozuego 24 27 Następnie Jozue rzekł do zgromadzonego ludu: "Patrzcie, oto ten kamień będzie dla was świadkiem, ponieważ on słyszał wszystkie słowa, które Jahwe mówił do nas. Będzie on świadkiem przeciw wam, abyście się nie wyparli waszego Boga".
Jozuego 24 28 Wtedy Jozue odprawił lud i każdy pospieszył do swojej posiadłości.
Jozuego 24 29 Potem umarł Jozue, syn Nuna, sługa Jahwe, mając sto dziesięć lat.
Jozuego 24 30 Pochowano go w posiadłości jego dziedzictwa w Timnat-Serach, w górach Efraima, na północ od góry Gaasz.
Jozuego 24 31 Izrael służył Jahwe przez cały czas życia Jozuego i przez cały czas życia starszych, którzy przeżyli Jozuego, a dobrze znali wszystko, co Jahwe uczynił dla Izraela.
Jozuego 24 32 A kości Józefa, które synowie Izraela zabrali ze sobą z Egiptu, pochowano w Sychem, na części pola, kupionego przez Jakuba od synów Chamora, ojca Sychema, za sumę stu kesitów. I stało się ono własnością synów Józefa.
Jozuego 24 33 Również umarł Eleazar, syn Aarona, pochowano go w Gibea, [mieście] jego syna Pinchasa, które było mu dane w górach Efraima.

Sędziów 1  1 Po śmierci Jozuego synowie Izraela tak się pytali Jahwe: "Któż z nas pierwszy wystąpi do walki przeciwko Kananejczykom?"
Sędziów 1  2 Jahwe odpowiedział: "Wystąpi Juda. Oto dałem tę ziemię w jego ręce".
Sędziów 1  3 Zwrócił się więc Juda do Symeona, swego brata: "Pójdź ze mną na ziemię wyznaczoną mi losem, a będziemy walczyli z Kananejczykami. Z kolei i ja także będę pomagał ci walczyć na wyznaczonej tobie ziemi". I Symeon poszedł z nim.
Sędziów 1  4 Wystąpił więc Juda do walki i Jahwe wydał Kananejczyków i Peryzzytów w ich ręce. A w Bezek zabili dziesięć tysięcy mężczyzn.
Sędziów 1  5 Kiedy w Bezek natknęli się na Adoni-Bezeka, wydali mu bitwę i pokonali Kananejczyków i Peryzzytów.
Sędziów 1  6 Uciekł Adoni-Bezek, lecz oni ścigali go, schwycili i odcięli mu kciuki rąk i nóg.
Sędziów 1  7 Powiedział wtedy Adoni-Bezek: "Siedemdziesięciu królów z odciętymi kciukami u rąk i nóg zbierało okruchy pod moim stołem. Oto jak ja postąpiłem, tak i mnie oddał Bóg". Odprowadzono go do Jerozolimy i tam umarł.
Sędziów 1  8 <Synowie Judy uderzyli na Jerozolimę, zdobyli ją, lud wycięli ostrzem miecza, a miasto spalili>.
Sędziów 1  9 Potem zeszli synowie Judy, aby uderzyć na Kananejczyków, którzy zamieszkiwali góry, Negeb i Szefelę.
Sędziów 1 10 Następnie wyruszył Juda przeciw Kananejczykom, którzy zajmowali Hebron — nazwa Hebron brzmiała niegdyś Kiriat-Arba — i pobił Szeszaja, Achimana i Talmaja.
Sędziów 1 11 Stamtąd wyruszył przeciwko mieszkańcom Debiru — nazwa Debiru brzmiała przedtem Kiriat-Sefer.
Sędziów 1 12 Wtedy właśnie powiedział Kaleb: "Temu, kto zdobędzie Kiriat-Sefer i zajmie je, dam moją córkę Aksę za żonę".
Sędziów 1 13 Zdobył je Otniel, syn Kenaza, młodszego brata Kaleba, i Kaleb dał mu za żonę swoją córkę Aksę.
Sędziów 1 14 Gdy ona przybyła, skłoniła go, aby zażądał pola od jej ojca. Następnie zsiadła z osła, a Kaleb ją zapytał: "Czego sobie życzysz?"
Sędziów 1 15 Wtedy odrzekła mu: "Okaż mi łaskę przez dar! Skoro mi dałeś ziemię Negeb, dajże mi źródła wód". I dał jej źródła na wyżynie i na nizinie.
Sędziów 1 16 Synowie Kenity, teścia Mojżesza, wyruszyli z synami Judy z Miasta Palm i udali się na pustynię judzką, leżącą w Negebie koło Arad, i tam zamieszkali z ludem.
Sędziów 1 17 Potem ruszył Juda z Symeonem, bratem swoim, na podbój Kananejczyków zamieszkujących Sefat, które obłożyli klątwą, i stąd nadano temu miastu nazwę Chorma.
Sędziów 1 18 Zdobył też Juda Gazę i jej okolice, Aszkelon i jego okolice oraz Ekron i jego okolice.
Sędziów 1 19 A Jahwe był z Judą. Wziął potem Juda w posiadanie góry, natomiast nie usunął z posiadłości mieszkańców doliny, ponieważ mieli żelazne rydwany.
Sędziów 1 20 Kalebowi dano w posiadanie Hebron, zgodnie z podziałem dokonanym przez Mojżesza, a ten pozbawił tam posiadłości trzech synów Anaka.
Sędziów 1 21 Natomiast synowie Beniamina nie wyrzucili z Jerozolimy mieszkających w niej Jebusytów, tak że ci mieszkają w Jerozolimie wspólnie z synami Beniamina aż po dziś dzień.
Sędziów 1 22 Z kolei i pokolenie Józefa udało się ku Betel, a Jahwe był z nim.
Sędziów 1 23 Pokolenie Józefa zrobiło [najpierw] wywiad w Betel — a nazwa tego miasta brzmiała niegdyś Luz.
Sędziów 1 24 I spotkali wywiadowcy człowieka wychodzącego z miasta. "Wskaż nam wejście do miasta — powiedzieli do niego — a okażemy ci łaskę".
Sędziów 1 25 Ten wskazał im wejście do miasta, a oni wycięli ostrzem miecza miasto, tego zaś człowieka wraz z całą jego rodziną wypuścili na wolność.
Sędziów 1 26 Udał się więc ten człowiek do ziemi Chetytów, gdzie zbudował miasto, któremu dal nazwę Luz, i nazwa ta istnieje aż do dnia dzisiejszego.
Sędziów 1 27 Natomiast Manasses nie zdobył Bet-Szean i miejscowości przynależnych ani Tanaku i miejscowości przynależnych, ani [nie wypędził] mieszkańców Dor i miejscowości przynależnych, ani mieszkańców Jibleam i miejscowości przynależnych, ani mieszkańców Megiddo i miejscowości przynależnych. Kananejczycy mieszkają w tej ziemi aż do dnia dzisiejszego.
Sędziów 1 28 Jednakże kiedy Izraelici się wzmocnili, zmusili wprawdzie Kananejczyków do robót publicznych, ale ich nie wypędzili.
Sędziów 1 29 Efraim również nie wypędził Kananejczyków mieszkających w Gezer: Kananejczycy mieszkali pośrodku nich w Gezer.
Sędziów 1 30 Zabulon nie wypędził mieszkańców Kitron ani Nahalol, tak że Kananejczycy mieszkali wśród nich i byli robotnikami pracującymi przymusowo.
Sędziów 1 31 Aser nie wypędził mieszkańców Akko ani Sydonu, ani Achlab, ani Akzib, ani Chelba, ani Afik, ani Rechob.
Sędziów 1 32 Mieszkali więc Aseryci wśród Kananejczyków, zajmujących kraj, bo ich nie wypędzili.
Sędziów 1 33 Neftali nie wypędził mieszkańców z Bet-Szemesz ani mieszkańców z Bet-Anat i mieszkał wśród Kananejczyków zajmujących tę ziemię. Jednakże mieszkańcy z Bet-Szemesz i Bet-Anat zostali zmuszeni do robót publicznych na jego korzyść.
Sędziów 1 34 Amoryci zaś wypchnęli synów Dana na góry i nie pozwalali im zejść w doliny.
Sędziów 1 35 Amoryci trzymali się więc w Har-Cheres, Ajjalonie i w Szaalbin, lecz kiedy nabrała mocy ręka pokolenia Józefa, zostali zmuszeni do robót publicznych.
Sędziów 1 36 Posiadłości zaś Edomitów rozciągały się od Wzgórza Skorpionów, od Skały i wyżej.

Sędziów 2  1 Anioł Jahwe zstąpił z Gilgal do Bokim i rzekł: "Wywiodłem was z Egiptu i zaprowadziłem was do ziemi, którą poprzysiągłem dać waszym przodkom, i mówiłem: Nie złamię przymierza mego z wami na wieki.
Sędziów 2  2 Jednakże wy nie wchodźcie w przymierze z mieszkańcami tej ziemi, lecz rozwalcie ich ołtarze. Wyście zaś nie usłuchali mego głosu. Dlaczego to uczyniliście?
Sędziów 2  3 Powiedziałem także: Nie wypędzę ich sprzed was, aby byli dla was przeszkodą i aby bogowie ich byli dla was sidłem".
Sędziów 2  4 Kiedy Anioł Jahwe wyrzekł te słowa do wszystkich synów Izraela, lud podniósł lament i zaniósł się płaczem.
Sędziów 2  5 Miejscu temu nadano nazwę Bokim i złożono ofiarę dla Jahwe.
Sędziów 2  6 Wówczas rozesłał Jozue lud i poszli synowie Izraela, każdy do swojej dzielnicy, aby objąć ziemię w posiadanie.
Sędziów 2  7 Służył lud Jahwe po wszystkie dni życia Jozuego i po wszystkie dni starszych, którzy żyli po śmierci Jozuego i którzy oglądali wszystkie dzieła Jahwe, jakich dokonał dla Izraela.
Sędziów 2  8 Jozue, syn Nuna, sługa Jahwe, umarł w wieku lat stu dziesięciu.
Sędziów 2  9 Pochowano go w posiadłości Timnat-Cheres, którą otrzymał w dziedzictwo, przy górze Efraima, na północ od góry Gaasz.
Sędziów 2 10 A gdy całe to pokolenie połączyło się ze swoimi przodkami, nastało inne pokolenie, które nie znało Jahwe ani też tego, co uczynił dla Izraela.
Sędziów 2 11 Wówczas synowie Izraela czynili to, co złe w oczach Jahwe i służyli Baalom.
Sędziów 2 12 Opuścili Boga swoich ojców, Jahwe, który ich wyprowadził z ziemi egipskiej, i poszli za cudzymi bogami, którzy należeli do ludów sąsiednich. Oddawali im pokłon i drażnili Jahwe.
Sędziów 2 13 Opuścili Jahwe i służyli Baalowi i Asztartom.
Sędziów 2 14 Wówczas zapłonął gniew Jahwe przeciwko Izraelitom, tak że wydał ich w ręce ciemięzców, którzy ich złupili, wydał ich na łup nieprzyjaciół, którzy ich otaczali, tak że nie mogli im się oprzeć.
Sędziów 2 15 We wszystkich ich poczynaniach ręka Jahwe była przeciwko nim na ich nieszczęście, jak to Jahwe przedtem im zapowiedział i jak im poprzysiągł. I tak spadł na nich ucisk ogromny.
Sędziów 2 16 Wówczas Jahwe wzbudził sędziów i wybawił ich z ręki tych, którzy ich uciskali.
Sędziów 2 17 Ale i sędziów swoich nie słuchali, gdyż uprawiali nierząd z innymi bogami, oddawali im pokłon. Zboczyli szybko z drogi, po której kroczyli ich przodkowie, którzy słuchali przykazań Jahwe: ci tak nie postępowali.
Sędziów 2 18 Kiedy zaś Jahwe wzbudzał sędziów dla nich, Jahwe był z sędzią i wybawiał ich z ręki nieprzyjaciół, póki żył sędzia, bo Jahwe litował się, gdy jęczeli pod jarzmem swoich ciemięzców i prześladowców.
Sędziów 2 19 Lecz po śmierci sędziego odwracali się i czynili jeszcze gorzej niż ich przodkowie. Szli za cudzymi bogami, służyli im i pokłon im oddawali, nie odchodząc w niczym od swoich czynów i od drogi zatwardziałości.
Sędziów 2 20 Zapłonął więc gniew Jahwe przeciwko Izraelowi. I rzekł: "Ponieważ lud ten przekroczył przymierze, które zawarłem z ich przodkami, i ponieważ nie usłuchał głosu mego,
Sędziów 2 21 także i Ja nie wyrzucę spośród nich żadnego z narodów, które pozostawił Jozue, gdy umierał,
Sędziów 2 22 żeby poddać Izraelitów próbie i zbadać, czy pójdą drogami Jahwe, po których kroczyli ich przodkowie".
Sędziów 2 23 Jahwe więc pozostawił te narody, nie wypędzając ich szybko ani nie wydając ich w ręce Jozuego.

Sędziów 3  1 A oto narody, którym Jahwe pozwolił pozostać, aby wystawić przez nie na próbę wszystkich synów Izraelitów, którzy nie doświadczyli żadnej wojny z Kananejczykami —
Sędziów 3  2 (a stało się to jedynie ze względu na dobro pokoleń izraelskich, aby je nauczyć sztuki wojennej — te zwłaszcza, które jej przedtem nie poznały):
Sędziów 3  3 pięciu władców filistyńskich oraz wszyscy Kananejczycy, Sydończycy i Chiwwici, którzy zamieszkiwali łańcuch gór Libanu, począwszy od góry Baal-Hermon aż do Wejścia do Chamat.
Sędziów 3  4 Byli oni przeznaczeni do wypróbowania Izraelitów, by można było poznać, czy będą strzec przykazań, które Jahwe dał ich przodkom za pośrednictwem Mojżesza.
Sędziów 3  5 Mieszkali więc Izraelici wśród Kananejczyków, Chetytów, Amorytów, Peryzzytów, Chiwwitów i Jebusytów,
Sędziów 3  6 żenili się z ich córkami i własne swoje córki dawali ich synom za żony, a także służyli ich bogom.
Sędziów 3  7 Synowie Izraela popełniali to, co złe w oczach Jahwe. Zapominali o Jahwe, Bogu swoim, a służyli Baalom i Aszerom.
Sędziów 3  8 I znów zapłonął przeciw Izraelitom gniew Jahwe, który wydał ich w ręce Kuszan-Riszeataima, króla Aram-Naharaim, przeto Izraelici służyli mu przez osiem lat.
Sędziów 3  9 Wołali więc Izraelici do Jahwe i Jahwe sprawił, że powstał wśród Izraelitów wybawiciel, który ich wyswobodził — Otniel, syn Kenaza, młodszego brata Kaleba.
Sędziów 3 10 Był nad nim duch Jahwe, kiedy został sędzią Izraela. Gdy zaś wdał się w bitwę, Jahwe wydał w jego ręce Kuszan-Riszeataima, króla Aramu, tak zatriumfował nad nim.
Sędziów 3 11 Kraj doznawał pokoju przez lat czterdzieści — aż do śmierci Otniela, syna Kenaza.
Sędziów 3 12 A Izraelici znów zaczęli czynić to, co złe w oczach Jahwe, a Jahwe wzmocnił przeciw Izraelowi Eglona, króla Moabu, ponieważ czynili to, co złe w oczach Jahwe.
Sędziów 3 13 Eglon połączył się z Ammonitami i Amalekitami i podjął wyprawę, pobił Izraela i zdobył Miasto Palm.
Sędziów 3 14 Izraelici służyli Eglonowi, królowi Moabu, przez lat osiemnaście.
Sędziów 3 15 Wtedy synowie Izraela wołali do Jahwe i Jahwe wzbudził im wybawiciela, Ehuda, syna Gery, Beniaminity, który władał lewą ręką. Izraelici wysłali go z daniną do Eglona, króla Moabu.
Sędziów 3 16 Ehud przygotował sobie sztylet o dwóch ostrzach, długi na jeden łokieć, i schował go pod swoimi szatami na prawym biodrze.
Sędziów 3 17 Złożył więc daninę Eglonowi, królowi Moabu — a Eglon był bardzo otyły.
Sędziów 3 18 Oddawszy daninę [Ehud] odesłał ludzi, którzy ją przynieśli,
Sędziów 3 19 a sam zawrócił od bożków, które były ustawione koło Gilgal, i rzekł: "Królu, mam ci coś powiedzieć w tajemnicy". Król powiedział: "Sza!" — na co wszyscy otaczający go wyszli.
Sędziów 3 20 Ehud podszedł do niego. Król przebywał w letniej górnej komnacie, której używał dla siebie. "Mam dla ciebie, królu, słowo od Boga!" — rzekł do niego Ehud, na co ten podniósł się ze swego tronu.
Sędziów 3 21 Wtenczas Ehud sięgnął lewą ręką po sztylet, który schował na prawym biodrze, i utopił go w jego brzuchu.
Sędziów 3 22 Rękojeść wraz z ostrzem weszła do wnętrzności i utkwiła w tłuszczu, gdyż [Ehud] nie wydobył sztyletu z brzucha <i wyszedł...>.
Sędziów 3 23 Następnie Ehud wyszedł przez ganek, zamknął za sobą drzwi komnaty i zasunął rygle.
Sędziów 3 24 Po jego odejściu nadeszli słudzy i spostrzegli, że drzwi letniej komnaty są zaryglowane. Mówili więc do siebie: "Z pewnością chce okryć sobie nogi w letniej komnacie".
Sędziów 3 25 Czekali długo, aż się zaczęli niepokoić, dlaczego nie otwiera drzwi letniej komnaty. Wreszcie wziąwszy klucz otworzyli, a oto pan ich leżał martwy na ziemi.
Sędziów 3 26 Gdy oni czekali, Ehud uciekł, przeszedł koło bożków i bezpiecznie wrócił do Hasseira.
Sędziów 3 27 Wróciwszy, zatrąbił w róg na górze Efraima. Izraelici zeszli z góry, a on na ich czele.
Sędziów 3 28 "Pójdźcie ze mną! — rzekł do nich — albowiem Jahwe wydał waszych wrogów, Moabitów, w wasze ręce". Poszli za nim, odcięli Moabitom bród na Jordanie i nie pozwalali nikomu przejść.
Sędziów 3 29 W tym czasie pobili około dziesięciu tysięcy Moabitów, wszystkich co silniejszych i waleczniejszych, i nikt nie uszedł.
Sędziów 3 30 W tym dniu Moabici zostali poniżeni przez Izraelitów i odtąd żył kraj w spokoju przez lat osiemdziesiąt.
Sędziów 3 31 Po nim był Szamgar, syn Anata. Pobił on Filistynów w liczbie sześciuset ludzi ościeniem na woły, i on także wybawił Izraela.

Sędziów 4  1 Po śmierci Ehuda Izraelici znów zaczęli czynić to, co złe w oczach Jahwe,
Sędziów 4  2 i Jahwe wydał ich w ręce Jabina, króla Kanaanu, który panował w Chasor. Wodzem jego wojsk był Sisera, który mieszkał w Charoszet-Haggoim.
Sędziów 4  3 Wówczas Izraelici wołali do Jahwe. Jabin bowiem miał dziewięćset żelaznych rydwanów i nielitościwie uciskał Izraelitów przez lat dwadzieścia.
Sędziów 4  4 W tym czasie sprawowała sądy nad Izraelem Debora, prorokini, żona Lappidota.
Sędziów 4  5 Zasiadała ona pod palmą Debory, między Rama i Betel w górach Efraima, dokąd przybywali Izraelici, aby rozsądzać swoje sprawy.
Sędziów 4  6 Posłała ona po Baraka, syna Abinoama z Kedesz w pokoleniu Neftalego. "Oto — rzekła mu — co nakazał Jahwe, Bóg izraelski: Idź, udaj się na górę Tabor i weź z sobą dziesięć tysięcy mężów, synów Neftalego i synów Zabulona.
Sędziów 4  7 Przyprowadzę ci do potoku Kiszon Siserę, wodza wojska Jabina, z jego rydwanami i hufcami i dam je w ręce twoje".
Sędziów 4  8 Odpowiedział jej Barak: "Jeżeli ty pójdziesz ze mną, pójdę, lecz jeśli ty nie pójdziesz ze mną, nie pójdę".
Sędziów 4  9 "Pójdę więc z tobą — odpowiedziała mu — lecz chwała nie okryje drogi, po której pójdziesz, albowiem przez ręce kobiety Jahwe wyda Siserę". Powstała więc Debora i razem z Barakiem udała się do Kedesz.
Sędziów 4 10 Barak zaś zwołał pokolenie Zabulona i Neftalego, i dziesięć tysięcy mężów poszło z nim, a Debora mu towarzyszyła.
Sędziów 4 11 Cheber Kenita oddzielił się od rodu Kaina i od plemienia synów Chobaba, teścia Mojżesza. Rozbił swój namiot koło Dębu w Saannaim, w pobliżu Kedesz.
Sędziów 4 12 Sisera dowiedziawszy się, że Barak, syn Abinoama, wyruszył na górę Tabor,
Sędziów 4 13 zebrał wszystkie swoje rydwany, dziewięćset żelaznych rydwanów i wszystkie swoje oddziały, jakie posiadał. Polecił im przybyć od Charoszet-Haggoim do potoku Kiszon.
Sędziów 4 14 Wtedy rzekła Debora do Baraka: "Wstań, bo oto nadchodzi dzień, w którym Jahwe wyda w ręce twoje Siserę. Czyż Jahwe nie kroczy przed tobą?" Barak zszedł więc z góry Tabor, mając za sobą oddział dziesięciu tysięcy ludzi.
Sędziów 4 15 Wówczas Jahwe poraził przed Barakiem ostrzem miecza Siserę, wszystkie jego rydwany i całe wojsko. Sisera, zeskoczywszy ze swego rydwanu, uciekł pieszo.
Sędziów 4 16 Barak zaś ścigał rydwany i wojsko aż do Charoszet-Haggoim. Całe wojsko Sisery padło pod ostrzem miecza i żaden z mężów nie uszedł.
Sędziów 4 17 Sisera uciekał pieszo w kierunku namiotu Jaeli, żony Chebera Kenity, ponieważ pomiędzy Jabinem, królem Chasor, a domem Chebera Kenity panował pokój.
Sędziów 4 18 Jael wychodząc naprzeciw Sisery rzekła do niego: "Zatrzymaj się, panie, zatrzymaj się u mnie! Nie bój się niczego!" Zatrzymał się więc u niej pod namiotem, a ona nakryła go kocem.
Sędziów 4 19 Potem rzekł do niej: "Daj mi — proszę cię — napić się trochę wody, gdyż mam pragnienie". Ona otwarła bukłak z mlekiem, dała mu się napić i nakryła go na powrót.
Sędziów 4 20 "Czuwaj przy wejściu do namiotu — rzekł jej — a gdyby ktoś nadszedł i zapytał mówiąc: "Jest tu kto?" — odpowiedz: "Nie ma"".
Sędziów 4 21 Lecz Jael, żona Chebera, wzięła palik od namiotu, uchwyciła młot w rękę i, zbliżając się cicho do niego, przebiła jego skroń palikiem, tak że ten utkwił w ziemi, [Sisera] spał bowiem głęboko, wyczerpany zmęczeniem. W ten sposób zginął.
Sędziów 4 22 Tymczasem nadszedł Barak ścigając Siserę. Jael wyszła naprzeciw niego: "Wejdź — rzekła do niego- a pokażę ci człowieka, którego szukasz". Wstąpił do niej, a oto Sisera leżał martwy, z palikiem w skroni.
Sędziów 4 23 Tak Bóg w tym dniu uniżył przed Izraelitami Jabina, króla Kanaanu.
Sędziów 4 24 Ręka zaś Izraelitów uciskała coraz mocniej Jabina, króla Kanaanu, aż do całkowitej jego zagłady.

Sędziów 5  1 Dnia tego Debora i Barak, syn Abinoama, śpiewali hymn w słowach:
Sędziów 5  2 "Skoro wodzowie w Izraelu stanęli na czele, a lud dobrowolnie się ofiarował do walki, błogosławcie Jahwe!
Sędziów 5  3 Słuchajcie, królowie, nastawcie uszu, władcy: Dla Jahwe będę śpiewała, będę opiewać Jahwe, Boga Izraela.
Sędziów 5  4 Jahwe, gdyś Ty wychodził z Seiru, gdyś z pól Edomu wyruszał, ziemia wtedy drżała, kropiły niebiosa, kropiły chmury wodą.
Sędziów 5  5 Góry dżdżem ociekały przed obliczem Jahwe, <to Synaj> — przed obliczem Jahwe, Boga Izraela!
Sędziów 5  6 Za dni Szamgara, syna Anata, za dni Jaeli opustoszały drogi, a chodzący szlakami udeptanymi, po krętych drogach kroczyli.
Sędziów 5  7 Zanikło życie w osiedlach, zanikło w Izraelu, aż powstałam ja, Debora, powstałam jako matka w Izraelu.
Sędziów 5  8 Gdy nowych bogów obrano, wojna była u ich bram, lecz czyż widać było choć jedną tarczę lub dzidę wśród czterdziestu tysięcy w Izraelu?
Sędziów 5  9 Serce me zwraca się ku wodzom izraelskim, ku tym z ludu, co dobrowolnie ofiarowali się do walki: błogosławcie Jahwe!
Sędziów 5 10 Wy, co jeździcie na białych oślicach, wy, co na kobiercach siadacie, wy, przechodzący drogą — śpiewajcie.
Sędziów 5 11 Niech swym głosem dzielący łupy u wodopojów sławią dobrodziejstwa Jahwe, dobrodziejstwa względem osiedli izraelskich. <Wówczas lud Jahwe zstąpił do bram.>
Sędziów 5 12 Powstań, o powstań, Deboro, powstań, o powstań i pieśń zaśpiewaj! Powstań, Baraku, by pojmać twych jeńców, synu Abinoama.
Sędziów 5 13 Niech wtedy zstąpi reszta możnych z ludu Jahwe, niech zstąpi ku mnie wśród bohaterów.
Sędziów 5 14 Z Efraima — wodzowie ich w dolinie — za nim Beniamin wśród ludu swego, z Makir wyszli przywódcy, a z Zabulona trzymający laskę pisarza.
Sędziów 5 15 Z Deborą są możni z Issachara, a jak Issachar, tak i Barak jest w dolinie, idąc w jego ślady. A nad strumieniami Rubena zastanawiają się długo.
Sędziów 5 16 Czemuż to siedzisz między stajniami, słuchając ryku trzód? Nad strumieniami Rubena zastanawiają się długo;
Sędziów 5 17 Gilead za Jordanem spoczywał, a czemu Dan przebywał na okrętach? Aser pozostał nad brzegiem morza, mieszkając w swych portach bezpiecznie,
Sędziów 5 18 Zabulon to lud, co narażał się na niebezpieczeństwo śmierci. Podobnie jak Neftali na połoninach.
Sędziów 5 19 Nadeszli królowie i walczyli, walczyli wtedy królowie Kanaanu w Tanak nad wodami Megiddo, lecz nie zabrali srebra jako łupu.
Sędziów 5 20 Gwiazdy z niebios walczyły, ze swoich dróg walczyły przeciw Siserze.
Sędziów 5 21 Potok Kiszon ich porwał, potok święty, potok Kiszon. Z mocą krocz, moja duszo!
Sędziów 5 22 Rozległ się wtedy tętent kopyt końskich od wielkiego pośpiechu ich wojowników.
Sędziów 5 23 "Przeklinajcie Meroz! — rzekł anioł Jahwe — bardzo przeklinajcie jego mieszkańców, bo nie przybyli na pomoc Jahwe, na pomoc Jahwe wśród bohaterów".
Sędziów 5 24 Niech Jael będzie błogosławiona wśród niewiast, żona Chebera Kenity, wśród niewiast żyjących w namiotach niech będzie błogosławiona.
Sędziów 5 25 Prosił o wodę, a mleka mu dała, w naczyniu odświętnym podała mu mleko.
Sędziów 5 26 Lewą ręką sięgnęła po palik, prawicą — po ciężki młot. Uderzyła Siserę, zmiażdżyła mu głowę, skroń jego przebiła, przekłuła.
Sędziów 5 27 U nóg jej się zwalił, upadł zabity. U nóg jej się zwalił i upadł: tam gdzie się zwalił, tam upadł martwy.
Sędziów 5 28 Przez okno wychyla się i patrzy matka Sisery przez okienne kraty: "Czemuż wóz jego opóźnia przybycie, czemuż się opóźnia stuk jego rydwanów?"
Sędziów 5 29 Roztropniejsza z jej kobiet dała jej odpowiedź, a ona sobie powtarza jej słowa:
Sędziów 5 30 "Przecież zbierają łupy i rozdzielają brankę jedną lub dwie dla każdego wojownika, szaty barwione jako łup dla Sisery, na szyję żony króla różnobarwne chusty".
Sędziów 5 31 Tak, Jahwe, niechaj zginą wszyscy Twoi wrogowie! A którzy Cię miłują, niech będą jak słońce wschodzące w swym blasku". I żył w spokoju kraj przez lat czterdzieści.

Sędziów 6  1 Synowie Izraela [znów] czynili to, co złe w oczach Jahwe, i Jahwe wydał ich na siedem lat w ręce Madianitów.
Sędziów 6  2 A ręka Madianitów zaciążyła nad Izraelitami, tak że przed Madianitami kopali sobie schronienia w górach, jaskinie i miejsca obronne.
Sędziów 6  3 Bywało, że gdy Izraelici co zasiali, przychodzili Madianici i Amalekici oraz lud ze wschodu słońca i napadali na nich,
Sędziów 6  4 a rozbijając obozy naprzeciwko nich, niszczyli plony ziemi aż ku granicom Gazy. Nie pozostawiali Izraelowi żadnych środków do życia — ani owiec, ani wołów, ani osłów.
Sędziów 6  5 Zjawiali się bowiem wraz ze stadami i namiotami, a przychodzili tak tłumnie jak szarańcza; liczba ich i wielbłądów była niezwykle wielka. Tak wpadali do kraju, aby go pustoszyć.
Sędziów 6  6 Madianici wtrącili więc Izraela w wielką nędzę. Poczęli zatem Izraelici wołać do Jahwe.
Sędziów 6  7 A gdy Izraelici wołali do Jahwe z powodu Madianitów,
Sędziów 6  8 Jahwe wysłał Izraelitom proroka, który im rzekł: "To mówi Jahwe, Bóg Izraela: Oto Ja was wyprowadziłem z Egiptu i Ja was wywiodłem z domu niewoli.
Sędziów 6  9 Ja was wybawiłem z rąk Egipcjan i z rąk tych wszystkich, którzy was uciskali. Ja ich wypędziłem sprzed was i Ja wam dałem ich kraj.
Sędziów 6 10 Powiedziałem wam: Ja jestem Bogiem waszym, Jahwe: nie oddawajcie czci bogom Amorytów, których kraj zamieszkujecie, lecz wyście nie usłuchali mego głosu".
Sędziów 6 11 A oto przyszedł anioł Jahwe i usiadł pod terebintem w Ofra, które należało do Joasza z rodu Abiezera. Gedeon, syn jego, młócił na klepisku zboże, aby je ukryć przed Madianitami.
Sędziów 6 12 I ukazał mu się anioł Jahwe. "Jahwe jest z tobą — rzekł mu — dzielny wojowniku!"
Sędziów 6 13 Odpowiedział mu Gedeon: "Wybacz, panie mój! Jeżeli Jahwe jest z nami, skąd pochodzi to wszystko, co się nam przydarza? Gdzież są te wszystkie dziwy, o których opowiadają nam ojcowie nasi, mówiąc: "Czyż Jahwe nie wywiódł nas z Egiptu?" A oto teraz Jahwe nas opuścił i oddał nas w ręce Madianitów".
Sędziów 6 14 Wtenczas Jahwe zwrócił się ku niemu i rzekł do niego: "Idź z tą siłą, jaką posiadasz, i wybaw Izraela z ręki Madianitów. Czyż nie Ja ciebie posyłam?"
Sędziów 6 15 "Wybacz, Panie mój! — odpowiedział Mu — jakże wybawię Izraela? Ród mój jest najbiedniejszy w pokoleniu Manassesa, a ja jestem ostatni w domu mego ojca".
Sędziów 6 16 Jahwe mu odpowiedział: "Ponieważ Ja będę z tobą, pobijesz Madianitów jak jednego męża".
Sędziów 6 17 Odrzekł Mu na to: "Jeżeli jesteś mi życzliwy, daj mi jakiś znak, że to Ty mówisz ze mną.
Sędziów 6 18 Nie oddalaj się stąd, proszę Cię, aż wrócę ku Tobie. Przyniosę moją ofiarę i położę ją przed Tobą". A On na to: "Poczekam tu, aż wrócisz".
Sędziów 6 19 Gedeon oddaliwszy się przygotował koźlę ze stada, a z jednej efy mąki przaśne chleby. Włożył mięso do kosza, a polewkę do garnuszka i przyniósł to do Niego pod terebint i ofiarował.
Sędziów 6 20 Wówczas rzekł do niego anioł Jahwe: "Weź mięso i chleby przaśne, połóż je na tej skale, a polewkę rozlej". Tak uczynił.
Sędziów 6 21 Wówczas anioł Jahwe wyciągnął koniec laski, którą trzymał w swym ręku, dotknął nią mięsa i chlebów przaśnych i wydobył się ogień ze skały. Strawił on mięso i chleby przaśne. Potem zniknął anioł Jahwe sprzed jego oczu.
Sędziów 6 22 Zrozumiał Gedeon, że to był anioł Jahwe, i rzekł: "Ach, Panie mój, Jahwe! Oto anioła Jahwe widziałem twarzą w twarz!"
Sędziów 6 23 Rzekł do niego Jahwe: "Pokój z tobą! Nie bój się niczego. Nie umrzesz!"
Sędziów 6 24 Gedeon zbudował tam ołtarz dla Jahwe i nazwał go "Jahwe-Pokój". Ołtarz ten znajduje się jeszcze dzisiaj w Ofra, [własności] Abiezera.
Sędziów 6 25 Tej nocy Jahwe rzekł do niego: "Weźmiesz młodego cielca z trzody twego ojca i cielca drugiego, siedmioletniego, a zburzysz ołtarz Baala, własność twego ojca, oraz zetniesz aszerę, która jest obok.
Sędziów 6 26 Następnie zbudujesz ołtarz dla twego Boga, Jahwe, na szczycie tej skały układając [kamienie], weźmiesz tego drugiego cielca i złożysz z niego ofiarę całopalną używając drewna ściętej aszery".
Sędziów 6 27 Wziął więc Gedeon dziesięciu ludzi ze swej służby i uczynił tak, jak mu Jahwe nakazał. Ponieważ jednak bał się rodu swego ojca i mieszkańców miasta, nie uczynił tego za dnia, ale w nocy.
Sędziów 6 28 A oto kiedy o świcie wstali mieszkańcy miasta, ujrzeli rozwalony ołtarz Baala, wyciętą aszerę i cielca złożonego w ofierze całopalnej na zbudowanym ołtarzu.
Sędziów 6 29 Mówili więc jeden do drugiego: "Któż to uczynił?" Szukali więc, badali i orzekli: "Uczynił to Gedeon, syn Joasza".
Sędziów 6 30 Następnie rzekli mieszkańcy miasta do Joasza: "Wyprowadź swego syna! Niech umrze, gdyż zburzył ołtarz Baala i wyciął aszerę, która była obok niego".
Sędziów 6 31 Na to Joasz odpowiedział wszystkim, którzy go otaczali: "Czyż do was należy bronić Baala? Czyż to wy macie mu przychodzić z pomocą? Ktokolwiek broni Baala, winien umrzeć jeszcze tego rana. Jeśli on jest bogiem, niech sam wywrze zemstę na tym, który zburzył jego ołtarz".
Sędziów 6 32 I od tego dnia nazwano Gedeona "Jerubbaal", mówiąc: "Niech Baal z nim walczy, bo zburzył jego ołtarz".
Sędziów 6 33 Potem zebrali się wszyscy Madianici i Amalekici oraz lud ze wschodu, a przeprawiwszy się [przez Jordan] rozbili obóz w dolinie Jizreel.
Sędziów 6 34 Ale duch Jahwe okrył Gedeona, który zatrąbił w róg i zgromadził przy sobie ród Abiezera.
Sędziów 6 35 Wysłał też gońców do całego pokolenia Manassesa, które również zgromadziło się przy nim, a następnie wysłał gońców do pokolenia Asera, Zabulona i Neftalego, które wyruszyły, aby się z nim połączyć.
Sędziów 6 36 Rzekł więc Gedeon do Boga: "Jeżeli naprawdę chcesz przeze mnie wybawić Izraela, jak to powiedziałeś,
Sędziów 6 37 pozwól, że położę runo wełny na klepisku; jeżeli rosa spadnie tylko na runo, a cała ziemia dokoła będzie sucha, będę wiedział, że wybawisz Izraela przeze mnie, jak powiedziałeś".
Sędziów 6 38 Tak uczynił. Kiedy rano wstał i ścisnął wilgotne runo, wycisnął z runa pełną czaszę wody.
Sędziów 6 39 I rzekł Gedeon do Boga: "Nie gniewaj się na mnie, jeżeli przemówię jeszcze raz do ciebie. Pozwól, że jeszcze raz powtórzę doświadczenie z runem: niech rano będzie suche tylko samo runo, a niech na ziemi dokoła będzie rosa".
Sędziów 6 40 I Bóg sprawił to tej nocy: samo runo pozostało suche, a na ziemi była rosa.

Sędziów 7  1 Wstał więc o świcie Jerubbaal, czyli Gedeon, wraz z całym zgromadzonym ludem i rozbił obóz u źródeł Charod. Obozowisko Madianitów leżało na północ od pagórka More w dolinie.
Sędziów 7  2 Jahwe rzekł do Gedeona: "Zbyt liczny jest lud przy tobie, abym w jego ręce wydał Madianitów, gdyż Izrael mógłby przywłaszczyć sobie chwałę z pominięciem mnie i mówić: "Moja ręka wybawiła mnie".
Sędziów 7  3 Wobec tego tak wołaj do uszu ludu: Ten, który się boi i drży, niech zawróci i chroni się ku górze Gilead". Tak więc odeszło z ludu dwadzieścia dwa tysiące, a pozostało dziesięć tysięcy.
Sędziów 7  4 Rzekł Jahwe do Gedeona: "Jeszcze zbyt liczny jest lud. Zaprowadź go nad wodę, gdzie ci go wypróbuję. Będzie tak: o którym powiem: Ten pójdzie z tobą! — on pójdzie z tobą. O którym zaś powiem: Ten nie pójdzie z tobą! — on nie pójdzie".
Sędziów 7  5 Zaprowadził więc lud nad wodę, a Jahwe rzekł do Gedeona: "Wszystkich, którzy będą wodę chłeptać językiem, podobnie jak pies, pozostawisz po jednej stronie, a tych wszystkich, którzy przy piciu uklękną, pozostawisz po drugiej stronie".
Sędziów 7  6 Liczba tych, którzy chłeptali z ręki podnoszonej do ust, wynosiła trzystu mężów. Wszyscy inni pijąc zginali kolana.
Sędziów 7  7 Rzekł wówczas Jahwe do Gedeona: "Przy pomocy tych trzystu mężów, którzy chłeptali wodę językiem, wybawię was i w ręce twoje wydam Madianitów. Wszyscy inni mężowie niech wracają do siebie".
Sędziów 7  8 Lud wziął ze sobą żywność i rogi, a Gedeon odesłał mężów izraelskich, każdego do swego namiotu, z wyjątkiem owych trzystu mężów. A obóz Madianitów znajdował się poniżej jego stanowiska w dolinie.
Sędziów 7  9 Tejże nocy Jahwe przemówił do niego: "Wstań, a idź do obozu, bo wydałem go w twoje ręce.
Sędziów 7 10 Jeżeli się boisz iść sam, udaj się do obozu z twoim sługą, Purą.
Sędziów 7 11 Usłyszysz, co oni mówią. Wzmocnią się potem twoje ręce i ruszysz na obóz". Zszedł więc on i sługa jego, Pura, aż do krańca przednich straży obozu.
Sędziów 7 12 Madianici, Amalekici i cały lud ze Wschodu leżeli w dolinie, zebrani tak licznie jak szarańcza. Wielbłądów ich było bez liczby — jak piasku nad brzegiem morskim.
Sędziów 7 13 Gdy Gedeon zbliżył się do tego miejsca, właśnie mąż pewien opowiadał swemu towarzyszowi sen. Mówił on: "Oto miałem sen. Zdawało mi się, że bochen chleba jęczmiennego przytoczył się do obozu Madianitów, dosięgnął namiotu, uderzył w niego powodując upadek, wywrócił go do góry dołem, tak że namiot upadł".
Sędziów 7 14 Odpowiedział mu jego towarzysz mówiąc: "Nie może to być nic innego, jak miecz Gedeona, syna Joasza, Izraelity. Bóg w jego ręce wydał Madianitów i cały obóz".
Sędziów 7 15 Kiedy Gedeon usłyszał opowiadanie o śnie i jego wyjaśnienie, oddał pokłon Bogu, a wróciwszy do obozu, rzekł: "Powstańcie! Oto Jahwe wydał w ręce wasze obóz Madianitów".
Sędziów 7 16 Wówczas Gedeon rozdzielił owych trzystu mężów na trzy hufce, dał w ręce każdego z nich rogi i puste dzbany, a w nich pochodnie.
Sędziów 7 17 "Patrzcie na mnie — rzekł im — i czyńcie to samo, co ja. Oto ja dojdę do krańca obozu, a co ja będę czynić, i wy czyńcie.
Sędziów 7 18 Gdy zatrąbię w róg ja i wszyscy, którzy są ze mną, wówczas i wy zatrąbicie w rogi dokoła obozu i będziecie wołać: Za Jahwe i za Gedeona!"
Sędziów 7 19 Gedeon i stu mężów, którzy mu towarzyszyli, doszli do krańca obozu w chwili, gdy tuż po zmianie następowało czuwanie środkowej straży nocnej. Zatrąbili w rogi i potłukli dzbany, które trzymali w swych rękach.
Sędziów 7 20 Natychmiast zatrąbiły w rogi także owe trzy hufce i potłukły dzbany. Wziąwszy zaś w lewą rękę pochodnie, a w prawą rogi, aby na nich trąbić, wołali: "Za Jahwe i za Gedeona!"
Sędziów 7 21 I przystanęli, każdy na swoim miejscu, dokoła obozu. Powstali wtedy wszyscy w obozie, poczęli krzyczeć i uciekać.
Sędziów 7 22 Podczas gdy owych trzystu mężów trąbiło na rogach, Jahwe sprawił, że w całym obozie jeden przeciw drugiemu kierował miecz. Obóz uciekł do Bet-Haszszitta ku Sartan aż do granicy Abel-Mechola obok Tabbat.
Sędziów 7 23 Zebrali się mężowie Izraela z pokolenia Neftalego, Asera i z całego pokolenia Manassesa i urządzili pościg za Madianitami.
Sędziów 7 24 Gedeon rozesłał gońców do wszystkich gór efraimskich, by powiedzieli: "Zejdźcie na spotkanie z Madianitami i zajmujcie przed nimi wszystkie źródła wodne aż do Bet-Bara i Jordanu". Zebrali się więc wszyscy mężowie Efraima i zajęli źródła wodne aż do Bet-Bara i Jordanu.
Sędziów 7 25 Ujęli przy tym dwóch dowódców madianickich: Oreba i Zeeba. Oreba zabili na skale Oreba, a Zeeba przy tłoczni Zeeba. Ścigali nadal Madianitów, a głowy Oreba i Zeeba przynieśli Gedeonowi za Jordan.

Sędziów 8  1 Potem rzekli do niego mężowie Efraima: "Cóż to za sposób postępowania z nami, żeś idąc walczyć z Madianitami nie wezwał nas?" I bardzo się z nim spierali.
Sędziów 8  2 Odpowiedział im: "Cóż teraz uczyniłem większego w porównaniu z wami? Czyż nie lepszy jest ostatni zbiór u Efraima niż pierwszy u Abiezera?
Sędziów 8  3 W wasze ręce wydał Bóg dowódców madianickich: Oreba i Zeeba. Cóż więcej mogłem uczynić w porównaniu z wami?" Na te słowa uspokoiło się ich oburzenie przeciwko niemu.
Sędziów 8  4 Potem Gedeon przybył nad Jordan i przeprawił się on sam razem z trzystu mężami, którzy z nim byli, a byli oni znużeni i głodni.
Sędziów 8  5 Rzekł więc do mieszkańców Sukkot: "Dajcie, proszę, po bochenku chleba oddziałowi, który idzie za mną, gdyż jest znużony, a jestem w pościgu za Zebachem i Salmunną — królami madianickimi".
Sędziów 8  6 Odpowiedzieli mu zwierzchnicy z Sukkot: "Czyż dłoń Zebacha i Salmunny jest już w twoim ręku, żebyśmy mieli dać chleba twojemu wojsku?"
Sędziów 8  7 Odpowiedział im Gedeon: "Kiedy Jahwe wyda w rękę moją Zebacha i Salmunnę, wówczas wymłócę ciała wasze cierniem pustyni i ostami".
Sędziów 8  8 Udał się stamtąd do Penuel i tymi samymi słowami, co poprzednio, zwrócił się do jego mieszkańców. Penuelczycy odpowiedzieli mu tak, jak poprzednio mieszkańcy Sukkot.
Sędziów 8  9 Penuelczykom dał podobną odpowiedź jak mieszkańcom Sukkot: "Kiedy wrócę w pokoju, zburzę tę twierdzę".
Sędziów 8 10 Zebach i Salmunna byli w Karkor, przy czym wojsko ich wynosiło około piętnastu tysięcy mężów. Była to reszta wojska ludu ze Wschodu. Liczba poległych dochodziła bowiem do stu dwudziestu tysięcy dobywających miecza.
Sędziów 8 11 Drogą mieszkańców namiotów przeszedł Gedeon na wschód od Nobach i Jogbeha i uderzył na obóz, który czuł się bezpiecznie.
Sędziów 8 12 Zebach i Salmunna uciekli, lecz on ich dopędził i pojmał obu królów madianickich, Zebacha i Salmunnę, a cały obóz rozbił.
Sędziów 8 13 Po bitwie wracał Gedeon, syn Joasza, poprzez wzgórze Chares.
Sędziów 8 14 Zatrzymawszy młodzieńca spośród mieszkańców Sukkot, przepytał go, a on podał mu na piśmie siedemdziesiąt imion zwierzchników i starszych w Sukkot.
Sędziów 8 15 Udawszy się do mieszkańców Sukkot rzekł: "Oto Zebach i Salmunna, z powodu których urągaliście mi mówiąc: Czyż dłoń Zebacha i Salmunny jest już w twoim ręku, byśmy dali chleba twoim znużonym ludziom?"
Sędziów 8 16 Pojmawszy zatem starszych miasta oraz wziąwszy ciernie z pustyni i osty, ukarał nimi mieszkańców Sukkot.
Sędziów 8 17 Zburzył ponadto twierdzę Penuel i zabił mieszkańców tego miasta.
Sędziów 8 18 Następnie zwrócił się do Zebacha i Salmunny: "Jacy to byli mężowie, których zabiliście pod Taborem?" Odpowiedzieli: "Podobni do ciebie! Każdy z nich miał wygląd syna królewskiego".
Sędziów 8 19 "To byli moi bracia, synowie mojej matki!" — odpowiedział. — "Na życie Jahwe! Gdybyście ich żywych puścili, nie zabiłbym was".
Sędziów 8 20 Potem dał rozkaz Jeterowi, pierworodnemu swemu synowi: "Wstań! Zabij ich!" Lecz młodzieniec nie wydobył miecza, gdyż się bał; był bowiem jeszcze chłopcem.
Sędziów 8 21 Wtedy rzekli Zebach i Salmunna: "Wstań ty i wymierz nam cios, gdyż jaki mąż, taka i jego siła". Powstał więc Gedeon i zabił Zebacha i Salmunnę, a następnie zabrał półksiężyce wiszące na szyjach ich wielbłądów.
Sędziów 8 22 W tym czasie rzekli Izraelici do Gedeona: "Panuj nad nami, ty, twój syn i twój wnuk, ponieważ wybawiłeś nas z rąk Madianitów".
Sędziów 8 23 Lecz Gedeon im odpowiedział: "Nie ja będę panował nad wami ani też mój syn: Jahwe będzie panował nad wami.
Sędziów 8 24 Będę was prosił o jedną rzecz — dodał Gedeon. — Niech każdy z was da mi nausznicę ze swego łupu". Pobici mieli bowiem złote nausznice, bo byli Izmaelitami.
Sędziów 8 25 "Chętnie damy!" — odpowiedzieli. Rozpostarli więc płaszcz i każdy rzucał na niego po nausznicy ze swego łupu.
Sędziów 8 26 Waga złotych nausznic, o które prosił, wyniosła tysiąc siedemset syklów złota, nie licząc półksiężyców, kolczyków i purpury, które nosili królowie madianiccy, ani też nie licząc łańcuszków, wiszących na szyjach wielbłądów.
Sędziów 8 27 Gedeon sprawił z nich efod, który umieścił w miejscowości swojej, Ofra. Wszyscy więc Izraelici czcząc go dopuścili się nierządu. To bowiem stało się sidłem dla Gedeona i jego domu.
Sędziów 8 28 Tak oto Madianici zostali poniżeni wobec Izraelitów i nie podnieśli już więcej głowy, a kraj zażywał spokoju przez czterdzieści lat, to jest przez czas życia Gedeona.
Sędziów 8 29 Jerubbaal, syn Joasza, wrócił i mieszkał w swoim domu.
Sędziów 8 30 Gedeon miał siedemdziesięciu własnych synów, miał bowiem wiele żon.
Sędziów 8 31 Jedna z drugorzędnych jego żon, mieszkająca w Sychem, urodziła mu syna, którego nazwał imieniem Abimelek.
Sędziów 8 32 Po jakimś czasie Gedeon, syn Joasza, umarł w szczęśliwej starości i pochowano go w grobie Joasza, ojca jego, w Ofra Abiezera.
Sędziów 8 33 Po śmierci jednak Gedeona Izraelici znów się odwrócili [od Jahwe]. Uprawiali nierząd z Baalami i ustanowili Baal-Berita swoim bogiem.
Sędziów 8 34 Izraelici znów nie pamiętali o Bogu swoim, Jahwe, który ich wybawił z rąk wszystkich wrogów dokoła.
Sędziów 8 35 Nie okazali też życzliwości domowi Jerubbaala-Gedeona w zamian za wszystkie dobrodziejstwa, jakie wyświadczył on Izraelowi.

Sędziów 9  1 Abimelek, syn Jerubbaala, udał się do Sychem, do braci swojej matki, i tak przemówił do nich, jak również do wszystkich członków rodu swojej matki:
Sędziów 9  2 "Sprawcie, proszę, by to, co mówię, dotarło do uszu wszystkich możnych Sychem: Co będzie dla was lepsze? Czy żeby panowało nad wami siedemdziesięciu mężów, wszyscy synowie Jerubbaala, czy — byście mieli nad sobą tylko jednego człowieka? Pamiętajcie wszakże, że jestem z kości waszej i waszego ciała!"
Sędziów 9  3 Bracia jego matki opowiadali o nim w ten sam sposób do wszystkich możnych miasta Sychem, tak że serce ich skłaniało się ku Abimelekowi, bo mówili: "To nasz brat!"
Sędziów 9  4 Dali mu ponadto siedemdziesiąt syklów srebra ze świątyni Baal-Berita. Abimelek zaś naprzyjmo-wał za nie do swego towarzystwa nicponiów i awanturników, którzy za nim poszli.
Sędziów 9  5 Udał się też do domu swego ojca w Ofra i na jednym kamieniu wymordował swoich braci, synów Jerubbaala, w liczbie siedemdziesięciu mężów. Ocalał tylko Jotam, najmłodszy syn Jerubbaala, ponieważ się ukrył.
Sędziów 9  6 Następnie wszyscy możni miasta Sychem oraz cały gród Millo zgromadzili się i przyszedłszy na równinę, gdzie stała stela w Sychem, ogłosili Abimeleka królem.
Sędziów 9  7 Doniesiono o tym Jotamowi, który poszedłszy, stanął na szczycie góry Garizim, a podniósłszy głos, tak do nich wolał: "Posłuchajcie mnie, możni Sychem, a Bóg usłyszy was także.
Sędziów 9  8 Zebrały się drzewa, aby namaścić króla nad sobą. Rzekły do oliwki: "Króluj nad nami!"
Sędziów 9  9 Odpowiedziała im oliwka: "Czyż mam się wyrzec mojej oliwy, która służy czci bogów i ludzi, aby pójść i kołysać się ponad drzewami?"
Sędziów 9 10 Z kolei zwróciły się drzewa do drzewa figowego: "Chodź ty i króluj nad nami!"
Sędziów 9 11 Odpowiedziało im drzewo figowe: "Czyż mam się wyrzec mojej słodyczy i wybornego mego owocu, aby pójść i kołysać się ponad drzewami?"
Sędziów 9 12 Następnie rzekły drzewa do krzewu winnego: "Chodź ty i króluj nad nami!"
Sędziów 9 13 Krzew winny im odpowiedział: "Czyż mam się wyrzec mojego soku, rozweselającego bogów i ludzi, aby pójść i kołysać się ponad drzewami?"
Sędziów 9 14 Wówczas rzekły wszystkie drzewa do ostu: "Chodź ty i króluj nad nami!"
Sędziów 9 15 Odpowiedział oset drzewom: "Jeśli naprawdę chcecie mnie namaścić na króla, chodźcie i odpoczywajcie w moim cieniu! A jeśli nie, niech ogień wyjdzie z ostu i spali cedry libańskie".
Sędziów 9 16 A zatem czyście zgodnie z prawdą i z prawem postąpili, obrawszy królem Abimeleka? Czyście się dobrze obeszli z Jerubbaalem i jego rodem? Czyście docenili dobrodziejstwa jego ręki?
Sędziów 9 17 Oto podczas gdy ojciec mój walczył za was, gdy życie swoje narażał, aby was wybawić z rąk Madianitów,
Sędziów 9 18 wyście dziś powstali przeciwko rodowi mego ojca, wyście wymordowali synów jego, siedemdziesięciu mężów na jednym kamieniu, wyście obrali Abimeleka, syna jego niewolnicy, na króla nad możnymi z Sychem, dlatego że jest waszym bratem!
Sędziów 9 19 Jeśliście zgodnie z prawdą i prawem postąpili dziś względem Jerubbaala i jego rodu, w takim razie radujcie się z Abimeleka, a on niechaj z was się cieszy.
Sędziów 9 20 Jeśli zaś nie, niech ogień wyjdzie z Abimeleka i pochłonie możnych z Sychem i grodu Millo, i niech ogień wyjdzie z możnych Sychem i grodu Millo i niech pochłonie Abimeleka".
Sędziów 9 21 Potem Jotam uciekł i ukrył się; udał się do Beer i tam zamieszkał z obawy przed bratem swoim Abimelekiem.
Sędziów 9 22 Abimelek sprawował władzę nad Izraelem przez trzy lata.
Sędziów 9 23 Następnie Bóg zesłał ducha niezgody między Abimeleka i możnych z Sychem, i możni z Sychem zbuntowali się przeciwko Abimelekowi.
Sędziów 9 24 Stało się to dlatego, aby pomszczona została zbrodnia dokonana na siedemdziesięciu synach Jerubbaala i aby krew ich spadla na Abimeleka, ich brata, który ich wymordował, i na możnych z Sychem, którzy mu pomagali w zabiciu jego braci.
Sędziów 9 25 A więc możni z Sychem zrobili zasadzkę na szczycie góry i napadali na każdego, kto przechodził tamtą drogą. Doniesiono o tym Abimelekowi.
Sędziów 9 26 W dodatku Gaal, syn Obeda, przyszedł do Sychem w towarzystwie swoich braci i pozyskał sobie zaufanie możnych z Sychem.
Sędziów 9 27 Wyszedłszy na pole, zrywali winogrona i tłoczyli je urządzając zabawy. Weszli też do świątyni swoich bogów, gdzie jedli i pili oraz złorzeczyli Abimelekowi.
Sędziów 9 28 Rzekł też Gaal, syn Obeda: "Kimże jest Abimelek, a i czym Sychem, abyśmy mieli mu służyć? Czyż nie jest on synem Jerubbaala, a Zebul jego urzędnikiem? Służcie raczej ludziom Chamora, ojca Sychem. Dlaczego mielibyśmy służyć jemu?
Sędziów 9 29 Gdybyż mi kto dał do rąk ten lud, to usunąłbym Abimeleka! Powiedziałbym do Abimeleka: Weź swoje wojsko, a wychodź!"
Sędziów 9 30 Słowa Gaala, syna Obeda, usłyszał Zebul, przełożony tego miasta, i uniósł się gniewem.
Sędziów 9 31 Chytrze wyprawił do Abimeleka posłów z wiadomością: "Oto Gaal, syn Obeda, i jego bracia przybyli do Sychem i podburzyli miasto przeciwko tobie.
Sędziów 9 32 Wstań wobec tego w nocy ty i lud, który jest z tobą, i uczyń zasadzkę w polu.
Sędziów 9 33 Rankiem, gdy słońce wzejdzie, wstań i uderz na miasto, a gdy on i lud, który z nim jest, zwróci się przeciwko tobie, uczynisz z nim to, co potrafi twoja ręka".
Sędziów 9 34 Wstał więc Abimelek i jego lud w nocy i w czterech miejscach uczynili zasadzkę przeciwko Sychem.
Sędziów 9 35 Gdy Gaal, syn Obeda, wyszedł i stanął w bramie miasta, wyszedł też i Abimelek z zasadzki wraz ze swym ludem.
Sędziów 9 36 Gaal, ujrzawszy lud, zwrócił się do Zebula: "Oto jacyś ludzie schodzą ze szczytu góry". Odpowiedział mu Zebul: "To cień góry, a ty go bierzesz za ludzi".
Sędziów 9 37 Powtórnie zwrócił się Gaal mówiąc: "Oto jacyś ludzie zstępują od strony Pępka Ziemi, podczas gdy inny oddział idzie drogą od Dębu Wieszczków".
Sędziów 9 38 Wtedy rzekł Zebul do niego: "Gdzież są teraz twoje usta, które mówiły: Któż jest Abimelek, abyśmy mieli mu służyć? Czyż to nie ten lud, któremu okazałeś wzgardę? Wyjdź teraz i walcz z nim!"
Sędziów 9 39 Gaal wyszedł na czele możnych z Sychem i rozpoczął bitwę z Abimelekiem.
Sędziów 9 40 Nacierał na niego Abimelek, gdy tamten przed nim uciekał. I wielu wojowników zginęło w drodze do bramy.
Sędziów 9 41 Po tym wypadku pozostał Abimelek w Arum, a Zebul, wypędziwszy Gaala i jego braci, zabronił im mieszkać w Sychem.
Sędziów 9 42 Nazajutrz jednak lud wyszedł na pole, i doniesiono o tym Abimelekowi.
Sędziów 9 43 Wystąpił więc na czele wojska, podzielił je na trzy hufce i zaczaił się w polu. Widząc lud wychodzący z miasta, uderzył na niego i pobił.
Sędziów 9 44 Podczas gdy Abimelek i jego hufce uderzyły na niego i stanęły pod bramą miasta, dwa inne hufce napadły na wszystkich tych, którzy byli w polu, i pobiły ich.
Sędziów 9 45 Przez cały ten dzień nacierał Abimelek na miasto, a zdobywszy je wymordował ludność, która w nim była, miasto zaś zburzył i porozrzucał na nim sól.
Sędziów 9 46 Kiedy to usłyszeli możni Migdal-Sychem, schronili się do podziemia świątyni boga <Baal>-Berita.
Sędziów 9 47 Doniesiono Abimelekowi, że [tam] się schronili wszyscy możni Migdal-Sychem.
Sędziów 9 48 Sam więc Abimelek i cały jego lud udali się na wzgórze Salmon. Zabrał ze sobą siekierę, uciął gałąź z drzewa, a podniósłszy włożył sobie na ramiona i rzekł do swego otoczenia: "Co zobaczycie, że ja czynię, róbcie szybko za moim przykładem!"
Sędziów 9 49 Wszyscy więc jak jeden mąż, uciąwszy po gałęzi, szli za Abimelekiem i składali je dokoła podziemia. Następnie spalili ogniem podziemie i w ten sposób zginęli tam wszyscy mieszkańcy Migdal-Sychem, mężczyźni i kobiety w liczbie około tysiąca.
Sędziów 9 50 Następnie ruszył Abimelek na Tebes, obległ je i zdobył.
Sędziów 9 51 W środku miasta znajdowała się twierdza dobrze obwarowana, w której znaleźli schronienie wszyscy mężczyźni i kobiety oraz wszyscy możni tego miasta. Zamknęli ją za sobą i weszli na dach twierdzy.
Sędziów 9 52 Abimelek podszedł pod samą twierdzę i począł ją zdobywać. Kiedy Abimelek zbliżył się do bram twierdzy chcąc podłożyć pod nią ogień,
Sędziów 9 53 pewna kobieta zrzuciła na głowę Abimeleka kamień od żaren i rozbiła mu czaszkę.
Sędziów 9 54 Natychmiast przywołał on swego giermka i rzekł: "Dobądź miecza i zabij mnie, aby nie mówiono o mnie: "Kobieta go zabiła"". Przebił go więc giermek mieczem, tak iż umarł.
Sędziów 9 55 Kiedy Izraelici spostrzegli, że umarł Abimelek, odeszli każdy do siebie.
Sędziów 9 56 Oto tak Bóg sprawił, że zło, które Abimelek wyrządził swemu ojcu, zabiwszy siedemdziesięciu swych braci, spadło na niego.
Sędziów 9 57 Również wszystkie złe czyny mężów z Sychem skierował Bóg na ich głowy. Tak wypełniło się przekleństwo Jotama, syna Jerubbaala.

Sędziów 10  1 Po Abimeleku dla wybawienia Izraela powstał Tola, syn Puy, syna Dodo, mąż z pokolenia Issachara. Mieszkał on w Szamir, na górze Efraima.
Sędziów 10  2 Sprawował sądy nad Izraelem przez dwadzieścia trzy lata, po czym umarł i pochowano go w Szamir.
Sędziów 10  3 Po nim powstał Jair z Gileadu, który sprawował sądy nad Izraelem przez dwadzieścia dwa lata.
Sędziów 10  4 Miał on trzydziestu synów, którzy jeździli na trzydziestu oślętach. Mieli przy tym trzydzieści miast, które jeszcze po dziś dzień noszą nazwę Osiedli Jaira — w ziemi Gilead.
Sędziów 10  5 Umarł Jair i pochowano go w Kamon.
Sędziów 10  6 Potem znów zaczęli Izraelici czynić to, co złe w oczach Jahwe. Służyli Baalom, Asztartom, jak również bogom Aramu, Sydonu i Moabu oraz bogom ammonickim i filistyńskim, a opuścili Jahwe i nie służyli Mu.
Sędziów 10  7 Zapłonął zatem gniew Jahwe przeciwko Izraelowi, wskutek czego oddał ich w ręce Filistynów i Ammonitów.
Sędziów 10  8 Trapili oni i uciskali synów Izraela, począwszy od tego roku przez osiemnaście lat, wszystkich Izraelitów, którzy mieszkali po tamtej stronie Jordanu w ziemi amoryckiej, leżącej w Gileadzie.
Sędziów 10  9 Ammonici przekraczali także Jordan, aby walczyć z pokoleniem Judy i Beniamina i z rodem Efraima. Wielki ucisk spadł na Izraelitów.
Sędziów 10 10 Wołali więc Izraelici do Jahwe w słowach: "Zgrzeszyliśmy przeciwko Tobie, opuściliśmy bowiem Boga naszego, aby służyć Baalom".
Sędziów 10 11 Rzekł wówczas Jahwe do Izraelitów: "Kiedy Egipcjanie i Amoryci, Ammonici i Filistyni,
Sędziów 10 12 Sydończycy, Amalekici i Madianici uciskali was, a wyście wołali do Mnie; czy nie wybawiłem was z ich ręki?
Sędziów 10 13 Tymczasem wyście Mnie opuścili i poszliście służyć cudzym bogom! Oto, dlaczego nie wybawię was więcej.
Sędziów 10 14 Idźcie! Krzyczcie do bogów, których sobie wybraliście! Niechżeż oni was wybawiają w czasie waszego ucisku!"
Sędziów 10 15 "Zgrzeszyliśmy — odpowiedzieli Izraelici Jahwe — uczyń z nami, co się wyda słuszne w oczach twoich, jednakże dzisiaj wybaw nas!"
Sędziów 10 16 I wyrzucili spośród siebie obcych bogów, których mieli, a służyli Jahwe. Wtedy nie zniósł dłużej Jahwe ucisku Izraela.
Sędziów 10 17 Tymczasem zgromadzili się Ammonici i rozbili obóz w Gileadzie. Zebrali się także Izraelici i rozłożyli się obozem w Mispa.
Sędziów 10 18 Wówczas lud i wodzowie Gileadu mówili jeden do drugiego: "Który z mężów podejmie się walki z Ammonitami, ten będzie wodzem nad wszystkimi mieszkańcami Gileadu".

Sędziów 11  1 Jefte Gileadczyk był walecznym wojownikiem, a był on synem nierządnicy. Ojcem Jeftego był Gilead.
Sędziów 11  2 Ale i żona Gileada urodziła mu synów. Gdy więc synowie tejże kobiety podrośli, wyrzucili Jeftego mówiąc do niego: "Nie będziesz miał udziału w dziedzictwie naszego ojca, ponieważ jesteś synem obcej kobiety".
Sędziów 11  3 Jefte uciekł daleko od swoich braci i mieszkał w kraju Tob. Przyłączyli się do niego jacyś nicponie i z nim wychodzili do walki.
Sędziów 11  4 Niedługo potem Ammonici wydali wojnę Izraelitom.
Sędziów 11  5 A kiedy Ammonici napadli na Izraela, wówczas starszyzna Gileadu poszła szukać Jeftego w kraju Tob.
Sędziów 11  6 "Przyjdź! — rzekli do Jeftego — i bądź naszym wodzem, będziemy walczyć przeciw Ammonitom".
Sędziów 11  7 "Czyż nie wyście mnie znienawidzili — odpowiedział Jefte starszyźnie Gileadu — i wyrzucili z domu mego ojca? Dlaczegóż to przybyliście do mnie teraz, kiedy popadliście w ucisk?"
Sędziów 11  8 Odparła Jeftemu starszyzna Gileadu: "Właśnie dlatego teraz zwróciliśmy się do ciebie. Pójdź z nami, ty pokonasz Ammonitów i zostaniesz wodzem nad wszystkimi mieszkańcami Gileadu".
Sędziów 11  9 Odpowiedział Jefte starszyźnie Gileadu: "Skoro każecie mi wrócić, aby walczyć z Ammonitami, jeżeli Jahwe mi ich wyda, zostanę waszym wodzem".
Sędziów 11 10 Odpowiedziała Jeftemu starszyzna Gileadu: "Niech Jahwe będzie świadkiem między nami. Z pewnością uczynimy według twego życzenia".
Sędziów 11 11 Przyszedł więc Jefte ze starszyzną Gileadu. Lud ustanowił go zwierzchnikiem i wodzem swoim. Jefte powtórzył wszystkie swoje warunki w Mispa, w obecności Jahwe.
Sędziów 11 12 Jefte wyprawił posłów do króla Ammonitów, aby mu powiedzieć: "Co zaszło między nami, że przyszedłeś walczyć z moim krajem?"
Sędziów 11 13 Król Ammonitów odpowiedział posłom Jeftego: "Ponieważ Izrael, wracając z Egiptu, wziął moją ziemię od Arnonu aż do Jabboku i Jordanu, zwróć mi ją teraz bez walki".
Sędziów 11 14 Powtórnie wyprawił Jefte posłów do króla Ammonitów i
Sędziów 11 15 powiedział mu: "Tak mówi Jefte: Nie wziął Izrael ani ziemi moabskiej, ani ammonickiej.
Sędziów 11 16 Kiedy szedł z Egiptu, Izrael przeprawił się przez pustynię aż do Morza Czerwonego i przyszedł aż do Kadesz.
Sędziów 11 17 Wówczas Izrael wysłał posłów do króla Edomu, by powiedzieli: Pozwól mi, proszę, przejść przez twój kraj. Ale król Edomu nie uwzględnił prośby. Wyprawił Izrael także posłów do króla Moabu i ten również odmówił. Izrael pozostał w Kadesz.
Sędziów 11 18 Następnie, kiedy szedł przez pustynię, obszedł ziemię edomską i ziemię moabską i doszedłszy na wschód od ziemi moabskiej rozbił obóz za Amonem, nie wchodząc do ziemi moabskiej, ponieważ Arnon jest granicą Moabu.
Sędziów 11 19 Izrael wyprawił następnie posłów do Sichona, króla Amorytów, panującego w Cheszbonie. Izrael polecił mu powiedzieć: Pozwól mi, proszę, przejść twój kraj aż do miejsca mego przeznaczenia.
Sędziów 11 20 Jednakże Sichon odmówił Izraelowi prawa przejścia przez swój kraj i w dodatku zebrał wojsko, rozłożył się obozem w Jahsa i zaczął walczyć z Izraelem.
Sędziów 11 21 Jahwe, Bóg Izraela, wydał Sichona wraz z jego wojskiem w ręce Izraela. On ich pokonał i tak Izraelici wzięli w posiadanie całą ziemię Amorytów, którzy ją zamieszkiwali.
Sędziów 11 22 Oto jak wzięli w posiadanie całą ziemię Amorytów od Arnonu aż do Jabboku i od pustyni aż do Jordanu.
Sędziów 11 23 Skoro zaś Jahwe, Bóg Izraela, wypędził Amorytów sprzed oblicza swego ludu izraelskiego, dlaczego ty chcesz panować nad nim?
Sędziów 11 24 Czyż nie posiadasz tego wszystkiego, co Kemosz, bóg twój, pozwolił ci posiąść? Tak samo i my posiadamy wszystko, co Jahwe, Bóg nasz, pozwolił nam posiąść!
Sędziów 11 25 Czy ty jesteś może lepszy niż Balak, syn Sippora, król Moabu? Czyż wchodził on kiedy w spór z Izraelem? Czyż walczył kiedy z nim?
Sędziów 11 26 Gdy Izrael przez lat trzysta mieszkał w Cheszbonie i w miejscowościach przynależnych, w Aroerze i w miejscowościach przynależnych, oraz we wszystkich miastach na brzegach Arnonu, czemuście go wówczas nie wyparli?
Sędziów 11 27 Przeto nie ja zawiniłem przeciwko tobie, aleś ty popełnił zło względem mnie, zmuszając mnie do walki. Niech Jahwe, który jest sędzią, rozsądzi dziś sprawę między synami Izraela i Ammonitami!"
Sędziów 11 28 Lecz król Ammonitów nie wysłuchał słów, które Jefte skierował do niego.
Sędziów 11 29 Duch Jahwe był nad Jeftem, który przebiegał dzielnice Gileadu i Manassesa, przeszedł przez Mispa w Gileadzie, z Mispa w Gileadzie ruszył przeciwko Ammonitom.
Sędziów 11 30 Jefte złożył też ślub Jahwe: "Jeżeli sprawisz, że Ammonici wpadną w moje ręce,
Sędziów 11 31 wówczas ten, kto [pierwszy] wyjdzie od drzwi mego domu, gdy w pokoju będę wracał z pola walki z Ammonitami, będzie należał do Jahwe i złożę z niego ofiarę całopalną".
Sędziów 11 32 Wyruszył więc Jefte przeciw Ammonitom zmuszając ich do walki i Jahwe wydał ich w ręce jego.
Sędziów 11 33 Rozgromił ich na przestrzeni od Aroeru aż do okolic Minnit, co stanowi dwadzieścia miast, i dalej aż do Abel-Keramim. Była to klęska straszna. Ammonici zostali poniżeni przez Izraela.
Sędziów 11 34 Gdy potem wracał Jefte do Mispa, do swego domu, oto córka jego wyszła na spotkanie, tańcząc przy dźwiękach bębenków, a było to dziecko jedyne; nie miał bowiem prócz niej ani syna, ani córki.
Sędziów 11 35 Ujrzawszy ją rozdarł swe szaty mówiąc: "Ach, córko moja! Wielki ból mi sprawiasz! Tyś też wśród tych, co mnie martwią! Oto bowiem nierozważnie złożyłem wobec Jahwe ślub, którego nie będę mógł odmienić!"
Sędziów 11 36 Odpowiedziała mu ona: "Ojcze mój! Skoro ślubowałeś Jahwe, uczyń ze mną zgodnie z tym, co usta twoje wyrzekły, skoro Jahwe pozwolił ci dokonać pomsty na twoich wrogach, synach Ammona!"
Sędziów 11 37 Nadto rzekła do swego ojca: "Pozwól mi uczynić tylko to jedno: puść mnie na dwa miesiące, a ja udam się na góry z towarzyszkami moimi, aby opłakać moje dziewictwo". —
Sędziów 11 38 "Idź!" — rzekł do niej. I pozwolił jej oddalić się na dwa miesiące. Poszła więc ona i towarzyszki jej i na górach opłakiwała swoje dziewictwo.
Sędziów 11 39 Minęły dwa miesiące i wróciła do swego ojca, który wypełnił na niej swój ślub i tak nie poznała pożycia z mężem. Weszło to następnie w zwyczaj w Izraelu,
Sędziów 11 40 że każdego roku schodziły się na cztery dni córki izraelskie, aby opłakiwać córkę Jeftego Gileadczyka.

Sędziów 12  1 Zebrali się następnie mężowie z Efraima i przyszedłszy do Safon rzekli do Jeftego: "Dlaczego poszedłeś walczyć z Ammonitami nie wezwawszy nas do współudziału razem z tobą? Oto ogniem zniszczymy twój dom nad tobą".
Sędziów 12  2 Odpowiedział im Jefte: "Ja i mój lud mieliśmy wielki spór z Ammonitami. Wzywałem was na pomoc, a nie wybawiliście mnie z ich rąk.
Sędziów 12  3 Widząc, że nie ma wybawiciela, naraziłem moje życie i poszedłem walczyć z Ammonitami, a Jahwe dał ich w moje ręce. Dlaczego występujecie dzisiaj przeciw mnie chcąc walczyć ze mną?"
Sędziów 12  4 Wówczas Jefte zebrał wszystkich mężów z Gileadu i rozpoczął walkę z Efraimitami. Mężowie z Gileadu pokonali Efraimitów, gdyż ci mówili: "Jesteście zbiegami z Efraima, o Gileadczycy, którzy przebywacie wśród Efraimitów i Manassytów".
Sędziów 12  5 Następnie Gileadczycy odcięli Efraimitom drogę od brodów Jordanu, a gdy zbiegowie z Efraima mówili: "Pozwól mi przejść", Gileadczycy zadawali pytanie: "Czy jesteś Efraimitą?" — A kiedy odpowiadał: "Nie 
Sędziów 12  6 wówczas nakazywali mu: "Wymówże więc Szibbolet".* Jeśli rzekł: Sibbolet — a inaczej nie mógł wymówić — zabierali go do niewoli i zabijali u brodu Jordanu. Tak zginęło przy tej sposobności czterdzieści dwa tysiące Efraimitów.
Sędziów 12  7 Jefte sprawował sądy nad Izraelem przez sześć lat, następnie umarł Jefte Gileadczyk i pochowano go w mieście jego <Mispa> w Gileadzie.
Sędziów 12  8 Po nim sprawował sądy nad Izraelem Ibsan z Betlejem.
Sędziów 12  9 Miał on trzydziestu synów i trzydzieści córek. Wydał je za mąż poza granicami i stamtąd sprowadził trzydzieści żon dla swoich synów. Sprawował on sądy nad Izraelem przez siedem lat.
Sędziów 12 10 Następnie Ibsan umarł i pochowano go w Betlejem.
Sędziów 12 11 Po nim sprawował sądy nad Izraelem Elon Zabulonita. Sądził on Izraela przez dziesięć lat.
Sędziów 12 12 Potem umarł Elon Zabulonita i pochowano go w Ajjalonie, w ziemi Zabulon.
Sędziów 12 13 Po nim sprawował sądy nad Izraelem Abdon, syn Hillela z Pireatonu.
Sędziów 12 14 Miał on czterdziestu synów i trzydziestu wnuków, którzy jeździli na siedemdziesięciu oślętach. Sprawował on sądy nad Izraelem przez osiem lat.
Sędziów 12 15 I umarł Abdon, syn Hillela z Pireatonu, i pochowano go w Pireatonie w ziemi Efraima, na górze Amalekitów.

Sędziów 13  1 Gdy znów zaczęli Izraelici czynić to, co złe w oczach Jahwe, wydał ich Jahwe w ręce Filistynów na czterdzieści lat.
Sędziów 13  2 W Sorea, w pokoleniu Dana, żył pewien mąż imieniem Manoach. Żona jego była niepłodna i nie rodziła.
Sędziów 13  3 Anioł Jahwe ukazał się owej kobiecie mówiąc jej: "Otoś teraz niepłodna i nie rodziłaś, ale poczniesz i porodzisz syna.
Sędziów 13  4 Lecz odtąd strzeż się: nie pij wina ani sycery i nie jedz nic nieczystego.
Sędziów 13  5 Oto poczniesz i porodzisz syna, a brzytwa nie dotknie jego głowy, gdyż chłopiec ten będzie Bożym nazirejczykiem od chwili urodzenia. On to zacznie wybawiać Izraelitów z rąk filistyńskich".
Sędziów 13  6 Poszła więc kobieta do swego męża i tak rzekła do niego: "Przyszedł do mnie mąż Boży, którego oblicze było jakby oblicze anioła Bożego — pełne dostojeństwa. Nie pytałam go, skąd przybył, a on nie oznajmił mi swego imienia.
Sędziów 13  7 Rzekł do mnie: "Oto poczniesz i porodzisz syna, lecz odtąd nie pij wina ani sycery, ani nie jedz nic nieczystego, bo chłopiec ten będzie Bożym nazirejczykiem od chwili urodzenia aż do swojej śmierci"".
Sędziów 13  8 Wówczas modlił się Manoach do Jahwe mówiąc: "Proszę cię, Panie, niech mąż Boży, którego posłałeś, przyjdzie raz jeszcze do nas i niech nas nauczy, co mamy czynić z chłopcem, który się narodzi!"
Sędziów 13  9 A Bóg wysłuchał głosu Manoacha: anioł Boży przyszedł jeszcze raz do tej kobiety, kiedy siedziała na polu. Męża jej Manoacha nie było przy niej.
Sędziów 13 10 Pobiegła więc kobieta skwapliwie do swego męża z wiadomością: "Oto ukazał mi się ten mąż, który owego dnia przybył do mnie".
Sędziów 13 11 Manoach wstał, poszedł za swoją żoną i przyszedł do owego męża, zwracając się do niego słowami: "Czy to ty jesteś owym mężem, który rozmawiał z moją żoną?" — Odpowiedział: "Ja".
Sędziów 13 12 Rzekł więc Manoach: "A gdy się spełni twoje słowo, jakie zasady i jakie obyczaje winien mieć chłopiec?"
Sędziów 13 13 Rzekł anioł Jahwe do Manoacha: "Niech się twoja żona wystrzega tego wszystkiego, co jej powiedziałem.
Sędziów 13 14 Niech [syn] nie używa nic z tego, co pochodzi z winorośli, niech nie pije wina ani sycery, ani też niech nie spożywa nic nieczystego, lecz niech zachowuje to, co jej poleciłem".
Sędziów 13 15 Rzekł jeszcze Manoach do anioła Jahwe: "Pozwól, że cię zatrzymamy i przygotujemy ci koźlątko".
Sędziów 13 16 Jednakże anioł Jahwe rzekł do Manoacha: "Nawet gdybyś mnie zatrzymał, nie będę spożywał twojego chleba. Natomiast jeśli chcesz przygotować całopalenie, złóż je dla Jahwe". Nie wiedział bowiem Manoach, że to był anioł Jahwe.
Sędziów 13 17 Wówczas rzekł Manoach do anioła Jahwe: "Jakie jest imię twoje, abyśmy, gdy spełni się słowo twoje, mogli cię uczcić".
Sędziów 13 18 Odpowiedział mu anioł: "Dlaczego pytasz się o moje imię: ono jest tajemnicze".
Sędziów 13 19 Następnie Manoach przyniósł koźlę oraz ofiarę pokarmową i na skale ofiarował je dla Jahwe, który działa tajemniczo. A Manoach i jego żona patrzyli.
Sędziów 13 20 Gdy płomień unosił się z ołtarza ku niebu, anioł Jahwe wstąpił w płomień ołtarza, a Manoach i jego żona widząc to padli twarzą na ziemię.
Sędziów 13 21 Odtąd nie ukazał się już więcej anioł Jahwe Manoachowi i jego żonie. Wówczas poznał Manoach, że to był anioł Jahwe.
Sędziów 13 22 Potem rzekł Manoach do żony: "Z całą pewnością pomrzemy, bowiem ujrzeliśmy Boga".
Sędziów 13 23 Żona mu odpowiedziała: "Gdyby Jahwe miał zamiar pozbawić nas życia, nie przyjąłby z rąk naszych całopalenia i ofiary pokarmowej ani też nie okazałby nam tego wszystkiego, ani też nie objawiłby nam teraz takich rzeczy".
Sędziów 13 24 Porodziła więc owa kobieta syna i nazwała go imieniem Samson. Chłopiec rósł, a Jahwe mu błogosławił.
Sędziów 13 25 Duch zaś Jahwe począł na niego oddziaływać w Obozie Dana między Sorea a Esztaol.

Sędziów 14  1 Samson zstąpił do Timny i ujrzał tam kobietę wywodzącą się z córek filistyńskich.
Sędziów 14  2 Wróciwszy tak oznajmił swemu ojcu i matce: "W Timnie ujrzałem wśród córek filistyńskich pewną kobietę. Weźcie mi ją teraz za żonę".
Sędziów 14  3 Rzekł mu jego ojciec i matka: "Czyż nie ma kobiety pomiędzy córkami twoich braci i w całym twoim narodzie, żeś poszedł szukać żony wśród nieobrzezanych Filistynów?" Samson odpowiedział swemu ojcu: "Weźcie mi tę, gdyż spodobała się moim oczom".
Sędziów 14  4 Rodzice jego nie wiedzieli, że to pochodziło od Jahwe, który szukał słusznego powodu do sporu z Filistynami, albowiem Filistyni panowali w tym czasie nad Izraelitami.
Sędziów 14  5 Udał się więc Samson wraz z ojcem swoim i matką do Timny, a gdy się zbliżał do winnic Timny, oto młody lew rycząc stanął naprzeciw niego.
Sędziów 14  6 Wówczas opanował go duch Jahwe, tak że lwa rozdarł, jak się koźlę rozdziera, chociaż nie miał nic w ręku. Jednak nie zdradził się wobec swego ojca i matki z tego, co uczynił.
Sędziów 14  7 Kiedy przyszedł na miejsce, rozmawiał z ową kobietą i spodobała mu się.
Sędziów 14  8 Gdy po jakimś czasie Samson wracał, by wziąć ją za żonę, zboczył, by obejrzeć padlinę lwa, a oto rój pszczół i miód znalazły się w padlinie.
Sędziów 14  9 Wziął go więc do ręki i jadł, a gdy przyszedł do swego ojca i matki, dał im także, aby jedli, nie mówiąc im jednak, że miód zebrał z padliny lwa.
Sędziów 14 10 Następnie jego ojciec poszedł do owej kobiety i sprawiono Samsonowi wesele, które trwało siedem dni, bo taki mieli zwyczaj młodzieńcy.
Sędziów 14 11 Ponieważ jednak obawiano się go, wybrano trzydziestu towarzyszy, którzy przy nim byli.
Sędziów 14 12 Samson zwrócił się do nich w słowach: "Pozwólcie, że wam przedłożę zagadkę. Jeżeli mi ją rozwiążecie w przeciągu siedmiu dni wesela, dam wam trzydzieści tunik lnianych oraz trzydzieści szat ozdobnych.
Sędziów 14 13 Jeżeli jednak nie będziecie mi mogli rozwiązać zagadki, wówczas wy mi dacie trzydzieści tunik lnianych i trzydzieści szat ozdobnych". Odpowiedzieli mu: "Przedstaw swoją zagadkę, a będziemy jej słuchać".
Sędziów 14 14 Rzekł więc: "Z tego, który pożera, wyszło to, co się spożywa, a z mocnego wyszła słodycz". I przez trzy dni nie mogli rozwiązać zagadki.
Sędziów 14 15 Czwartego dnia zwrócili się do żony Samsona: "Namów swego męża, aby nam podał rozwiązanie zagadki, w przeciwnym bowiem razie zniszczymy ogniem ciebie i dom twego ojca. Czy na to zaprosiliście nas tutaj, aby nas ogołocić z naszego mienia?"
Sędziów 14 16 Wówczas płakała żona Samsona przed nim i mówiła: "Zaprawdę, nienawidzisz mnie i nie masz dla mnie miłości. Oto synom mego narodu zadałeś zagadkę, której nie rozwiązałeś wobec mnie". Rzekł do niej: "Nawet mojemu ojcu i matce nie rozwiązałem jej, a tobie mam ją rozwiązać?"
Sędziów 14 17 I płakała przed nim przez owe siedem dni, kiedy mieli wesele. Dnia siódmego podał jej rozwiązanie, gdyż mu się naprzykrzała. Ona zaś podała rozwiązanie zagadki synom swego narodu.
Sędziów 14 18 Siódmego dnia przed zachodem słońca rzekli do niego mężowie miasta: "Cóż słodszego niż miód, a cóż mocniejszego niż lew". Odpowiedział im: "Gdybyście nie orali moją jałowicą, nie rozwiązalibyście mojej zagadki".
Sędziów 14 19 Opanował go wówczas duch Jahwe i przyszedłszy do Aszkelonu zabił trzydziestu mężów, a ściągnąwszy z nich łup, dał szaty ozdobne tym, którzy mu rozwiązali zagadkę. Potem uniesiony strasznym gniewem wrócił do domu swego ojca.
Sędziów 14 20 Żona zaś Samsona dostała się towarzyszowi, który był przy nim.

Sędziów 15  1 Po kilku dniach w czasie żniw pszenicy Samson odwiedził swoją żonę. Przyniósł jej koźlę i oświadczył: "Chcę wejść do mojej żony, do jej pokoju". Ojciec jej jednak zabronił mu wejścia.
Sędziów 15  2 I powiedział mu jej ojciec: "Pomyślałem sobie, żeś ją znienawidził i dlatego dałem ją twojemu towarzyszowi, ale czyż młodsza jej siostra nie jest piękniejsza niż ona? Weź sobie ją zamiast tamtej".
Sędziów 15  3 Odpowiedział mu Samson: "W takim razie nie będę już winien nic Filistynom, gdy im uczynię co złego".
Sędziów 15  4 Samson odszedł, nałapał trzysta lisów, a wziąwszy pochodnie przywiązał ogon do ogona, a pośrodku pomiędzy dwoma ogonami poprzyczepiał po jednej pochodni.
Sędziów 15  5 Następnie podpalił pochodnie, a rozpuściwszy lisy między zboża filistyńskie spalił stogi i zboża na pniu oraz winnice wraz z oliwkami.
Sędziów 15  6 Rzekli więc Filistyni: "Kto to uczynił?" Odpowiedziano: "Samson, zięć Timnity, ponieważ ten odebrał mu żonę i dał ją jego towarzyszowi". Poszli wówczas Filistyni i zniszczyli ogniem ją i jej ojca.
Sędziów 15  7 Samson dał im taką odpowiedź: "Ponieważ w ten sposób postąpiliście, dlatego nie spocznę, dopóki się nad wami nie zemszczę".
Sędziów 15  8 I zadał im wielką klęskę, bijąc od biódr aż do goleni. Potem udał się do groty skalnej w Etam i tam przebywał.
Sędziów 15  9 Wybrali się następnie Filistyni, aby rozbić obóz w Judzie, najazdy zaś swoje rozciągnęli aż do Lechi.
Sędziów 15 10 Rzekli wtenczas do nich mieszkańcy Judy: "Dlaczego wystąpiliście przeciwko nam?" — "Przyszliśmy pojmać Samsona — odpowiedzieli — aby mu odpłacić za to, co nam uczynił".
Sędziów 15 11 Trzy tysiące mieszkańców Judy udało się wówczas do Samsona na szczyt góry skalnej w Etam ze słowami: "Czy nie wiesz, że Filistyni zawładnęli nami? Cóżeś nam uczynił?" Odpowiedział im: "Uczyniłem im to samo, co oni mnie uczynili".
Sędziów 15 12 "Przyszliśmy cię związać — rzekli do niego — i oddać w ręce Filistynów. Odparł na to Samson: "Przyrzeknijcie mi, że sami nie targniecie się na mnie".
Sędziów 15 13 "Nie! — odrzekli — zwiążemy cię tylko i oddamy w ich ręce, ale cię nie zabijemy". Związali go więc dwoma nowymi powrozami i sprowadzili ze skały.
Sędziów 15 14 Gdy tak znalazł się w Lechi, Filistyni krzycząc w triumfie wyszli naprzeciw niego, ale jego opanował duch Jahwe, i powrozy, którymi był związany w ramionach, stały się tak słabe jak lniane włókna spalone ogniem, a więzy poczęły pękać na jego rękach.
Sędziów 15 15 Znalazłszy więc szczękę oślą jeszcze świeżą, wyciągnął po nią rękę, uchwycił i zabił nią tysiąc mężów.
Sędziów 15 16 Rzekł wówczas Samson: "Szczęką oślą ich rozgromiłem. Szczęką oślą zabiłem ich tysiąc.
Sędziów 15 17 Gdy przestał mówić, odrzucił szczękę i nazwał to miejsce Ramat-Lechi.
Sędziów 15 18 Następnie odczuł wielkie pragnienie i zwrócił się do Jahwe modląc się: "To Ty dokonałeś wielkiego ocalenia ręką swego sługi, a oto teraz albo przyjdzie mi umrzeć z pragnienia, albo wpaść w ręce nieobrzezańców.
Sędziów 15 19 Wtenczas Bóg przerwał szczelinę, która jest w Lechi, tak że wyszła z niej woda. Napił się jej, a wróciły mu siły i ożył. Oto dlaczego nazwano to źródło En-Hakkore. Istnieje ono w Lechi do dnia dzisiejszego.
Sędziów 15 20 I sprawował sądy nad Izraelem za czasów Filistynów przez dwadzieścia lat.

Sędziów 16  1 Następnie udał się Samson do Gazy, gdzie ujrzawszy nierządnicę, poszedł do niej.
Sędziów 16  2 Powiadomiono o tym mieszkańców Gazy: "Samson tu przyszedł". Otoczyli go więc i czekali na niego całą noc przy bramie miejskiej. Przez całą tę noc zachowywali się cicho, mówiąc: "Zabijemy go, gdy zacznie dnieć".
Sędziów 16  3 Samson spał aż do północy, a kiedy wstał, ujął wrota miejskiej bramy wraz z jej podwojami i wyrwał je z zaworami, następnie włożył na swe barki i zaniósł na wierzch góry, znajdującej się naprzeciw Hebronu.
Sędziów 16  4 Później zakochał się w pewnej kobiecie imieniem Dalila, która mieszkała w dolinie Sorek.
Sędziów 16  5 Przyszli do niej władcy filistyńscy i powiedzieli: "Oszukaj go i dowiedz się, w czym tkwi jego wielka siła oraz jak moglibyśmy go pokonać, a następnie związać i obezwładnić. Każdy z nas da ci za to tysiąc srebrników".
Sędziów 16  6 Rzekła więc Dalila do Samsona: "Powiedz mi, proszę cię, gdzie tkwi twoja wielka siła i czym można by cię związać i obezwładnić".
Sędziów 16  7 Samson dał jej taką odpowiedź: "Gdyby mnie związano siedmioma surowymi linami jeszcze nie wyschłymi, wówczas osłabnę i stanę się zwykłym człowiekiem".
Sędziów 16  8 Wtedy przynieśli jej władcy filistyńscy siedem surowych lin jeszcze nie wyschłych i związała go nimi.
Sędziów 16  9 Oni tymczasem zasadzili się w pokoju, a ona krzyknęła: "Samsonie, Filistyni są nad tobą!" On jednak pozrywał liny, tak jakby kto zerwał nitkę zgrzebną opaloną ogniem. Nie poznano więc, w czym tkwi jego siła.
Sędziów 16 10 Po jakimś czasie rzekła Dalila do Samsona: "Oszukałeś mnie, skłamałeś przede mną. Teraz powiedz mi, proszę, czym by cię można związać?"
Sędziów 16 11 Odpowiedział jej: "Gdyby mnie mocno związano nowymi powrozami, takimi, jakich jeszcze nie używano, wówczas osłabnę i stanę się zwykłym człowiekiem".
Sędziów 16 12 Wzięła więc Dalila świeże powrozy, jeszcze nie używane, a gdy go nimi związała, rzekła do niego: "Filistyni nad tobą, Samsonie!" A uczynili na niego zasadzkę w pokoju, ale on pozrywał je na swoich barkach jak nici.
Sędziów 16 13 Wówczas rzekła Dalila do Samsona: "Aż dotąd oszukiwałeś mnie i kłamałeś przede mną? Powiedzże mi wreszcie, czym cię można związać?" Odpowiedział jej: "Gdybyś związała siedem splotów mojej głowy z motkiem nici, a wpleciony w nić palik wbiła w ziemię, <osłabnę i stanę się zwykłym człowiekiem>".
Sędziów 16 14 Uśpiła go więc, następnie przywiązała siedem splotów włosów do motka nici, przybiła palikiem i zawołała na niego: "Filistyni nad tobą, Samsonie!" Ale on, ocknąwszy się ze snu, wyrwał palik, czółenko tkackie i motek nici.
Sędziów 16 15 Po jakimś czasie rzekła znów do niego: "Jak ty możesz mówić, że mnie kochasz, skoro serce twoje nie jest ze mną złączone? Oszukałeś mnie już trzy razy nie wyjaśniwszy mi, w czym tkwi twoja wielka siła".
Sędziów 16 16 I gdy mu się tak każdego dnia naprzykrzała, że go przyprawiała o strapienie, a nawet o śmiertelne wyczerpanie,
Sędziów 16 17 wówczas otworzył przed nią całe swoje serce i wyznał jej: "Głowy mojej nie dotknęła nigdy brzytwa, albowiem od łona matki jestem Bożym nazirejczykiem. Gdyby mnie ogolono, siła moja odejdzie, osłabnę i stanę się zwykłym człowiekiem.
Sędziów 16 18 Dalila zrozumiawszy, że jej otworzył całe swe serce, posłała po władców filistyńskich z wiadomością: "Przyjdźcie jeszcze raz, gdyż otworzył mi całe swoje serce. Przyszli więc do niej władcy filistyńscy, niosąc srebro w swoich rękach.
Sędziów 16 19 Tymczasem uśpiła go na kolanach i przywołała jednego z mężczyzn, aby mu ogolił siedem splotów na głowie. Wtedy zaczęła go obezwładniać, a jego siła opuściła go.
Sędziów 16 20 Zawołała więc: "Filistyni nad tobą, Samsonie!" On zaś ocknąwszy się rzekł: "Wyjdę jak poprzednio i wybawię się. Nie wiedział jednak, że Jahwe go opuścił.
Sędziów 16 21 Wówczas Filistyni pojmali go, wyłupili mu oczy i zaprowadzili do Gazy, gdzie przykuty dwoma łańcuchami z brązu musiał mleć ziarno w więzieniu.
Sędziów 16 22 Tymczasem włosy, niegdyś zgolone, poczęły mu odrastać na głowie.
Sędziów 16 23 Władcy zaś filistyńscy zebrali się, aby na cześć swego boga Dagona złożyć wielkie ofiary. Oddawali się radości i mówili: "Oto bóg nasz wydał w nasze ręce Samsona, wroga naszego".
Sędziów 16 24 Widział to lud i sławił swego boga, wołając: "Oto bóg nasz wydał w nasze ręce Samsona, wroga naszego, tego, który pustoszył nasz kraj i wielu spośród nas pozabijał.
Sędziów 16 25 Gdy serca ich były pełne radości, powiedzieli: "Przywołajcie Samsona, niech nas zabawia. Przyprowadzono więc Samsona z więzienia i zabawiał ich. Postawiono go potem między dwiema kolumnami.
Sędziów 16 26 I rzekł Samson do chłopca, który go trzymał za rękę: "Prowadź mnie i pozwól mi dotknąć kolumn, na których stoi dom, abym się o nie oparł".
Sędziów 16 27 W domu tym było pełno mężczyzn i kobiet. Byli tam władcy filistyńscy, a na dachu około trzech tysięcy mężczyzn i kobiet, którzy się przypatrywali Samsonowi, gdy ich zabawiał.
Sędziów 16 28 Wtedy wezwał Samson Jahwe mówiąc: "Jahwe, o Panie, proszę Cię, wspomnij na mnie i przywróć mi siły przynajmniej na ten jeden raz! Boże, niech pomszczę raz jeden na Filistynach moje oczy".
Sędziów 16 29 Ujął więc Samson obie kolumny, na których stal cały dom, oparł się o nie: o jedną — prawą ręką, a o drugą — lewą ręką.
Sędziów 16 30 Następnie rzekł Samson: "Niech zginę wraz z Filistynami". Gdy się zatem oparł o nie mocno, dom runął na władców i na cały lud, który w nim był zebrany. Tych, których wówczas zabił sam ginąc, było więcej aniżeli tych, których pozabijał w czasie całego swego życia.
Sędziów 16 31 Bracia jego i cały ród jego ojca przybyli, aby go zabrać. Wróciwszy, pochowali go między Sorea i Esztaol, w grobie Manoacha, jego ojca. Przez lat dwadzieścia sprawował on sądy nad Izraelem.

Sędziów 17  1 W górach Efraima był człowiek imieniem Mikajehu.
Sędziów 17  2 Rzekł on do swojej matki: "Tysiąc i sto srebrników, które ci ukradziono i z powodu których przeklinałaś i mówiłaś tak, iż słyszałem — oto srebrniki te są u mnie, to ja właśnie je wziąłem". I rzekła jego matka: "Niech syn mój będzie błogosławiony przez Jahwe!"
Sędziów 17  3 Zwrócił więc swej matce tysiąc sto srebrników, na co rzekła matka: "Zaprawdę, srebro to poświęciłam Jahwe; z ręki mojej [jest ono przeznaczone] dla mego syna, aby z niego uczyniono posążek rzeźbiony i ulany z metalu. Oto teraz ci je oddaję".
Sędziów 17  4 Ale on zwrócił owe srebrniki swojej matce. Matka zaś wziąwszy dwieście srebrników, dała je złotnikowi. On zaś uczynił z nich posążek rzeźbiony i ulany z metalu, który był potem w domu Mikajehu.
Sędziów 17  5 Mika miał u siebie sanktuarium, następnie sprawił efod i terafim oraz wyświęcił jednego ze swych synów w tym celu, aby mu służył jako kapłan.
Sędziów 17  6 Za dni owych nie było króla w Izraelu i każdy czynił to, co było słuszne w jego oczach.
Sędziów 17  7 Był pewien młody człowiek w Betlejem judzkim, z pokolenia Judy. Był on lewitą i mieszkał tam jako przybysz.
Sędziów 17  8 Człowiek ten opuścił miasto Betlejem w Judzie, aby stale zamieszkać tam, gdzie mu się przytrafi. Podróżując doszedł aż do góry Efraima, do domu Miki.
Sędziów 17  9 Wtedy Mika rzekł do niego: "Skąd przychodzisz?" Odpowiedział mu: "Jestem lewitą z Betlejem judzkiego i szukam miejsca, aby zamieszkać".
Sędziów 17 10 "Zostań u mnie — rzekł do niego Mika — i bądź mi ojcem i kapłanem, za co dam ci każdego roku dziesięć srebrników, gotowe szaty i wyżywienie". <Lewita poszedł z nim>.
Sędziów 17 11 Spodobało się owemu lewicie zamieszkać z tym mężem i młody ów człowiek stał się dla niego jakby jednym z jego synów.
Sędziów 17 12 Mika wyświęcił owego lewitę, tak że ów młodzieniec był dla niego kapłanem i mieszkał w domu Miki.
Sędziów 17 13 Rzekł wówczas Mika: "Teraz wiem, że mi Jahwe będzie błogosławił, gdyż mam lewitę za kapłana".

Sędziów 18  1 W tym czasie nie było króla w Izraelu, toteż pokolenie Dana szukało sobie w tym czasie ziemi na mieszkanie, gdyż aż do tego dnia nie została mu wydzielona ziemia wśród pokoleń izraelskich.
Sędziów 18  2 Wyprawili więc synowie Dana z granic swoich z pokolenia swego pięciu mężów, mężów walecznych z Sorea i Esztaol, aby przeszukiwali i badali ziemię. Rzekli do nich: "Idźcież, a przebadajcie ziemię!" Przyszli więc na górę Efraima, aż do domu Miki, i tam przenocowali.
Sędziów 18  3 Gdy byli blisko domu Miki, poznali głos młodego lewity i zboczywszy tam z drogi, zapytali go: "Któż cię tu sprowadził? Co ty tu robisz? Co tu jest dla ciebie?"
Sędziów 18  4 Odpowiedział im: "Tak a tak postanowił Mika co do mojej osoby, najął mnie, abym służył u niego jako kapłan".
Sędziów 18  5 "Zapytaj wobec tego Boga o radę — odpowiedzieli mu — abyśmy poznali, czy podróż, którą podjęliśmy, poszczęści się nam". —
Sędziów 18  6 "Idźcie w pokoju — odpowiedział im kapłan — gdyż podróż, którą podjęliście, jest pod opieką Jahwe".
Sędziów 18  7 Odeszło więc owych pięciu mężów i przybyli do Lajisz, gdzie ujrzeli lud tam osiadły, mieszkający bezpiecznie na sposób Sydończyków, spokojny i ufny, gdyż nie było nikogo, kto by napadał na ich ziemię ani się pokusił o ich królestwo. W dodatku Sydończycy byli daleko i nie utrzymywali żadnych stosunków z Syryjczykami.
Sędziów 18  8 Wrócili więc do swoich braci, do Sorea i Esztaol, a ci zapytali ich: "Cóż nam przynosicie?"
Sędziów 18  9 "Wstańcie, a wyruszymy przeciwko nim — rzekli — widzieliśmy bowiem ziemię, która jest bardzo dobra. Czemu siedzicie tu nie dbając o nic? Nie wahajcie się wyruszyć, aby zdobyć tę ziemię.
Sędziów 18 10 Gdy tam dotrzecie, znajdziecie lud bez obrony i ziemię przestronną. Jahwe dał wam w ręce miejsce, któremu nie brakuje niczego, co tylko można mieć na ziemi".
Sędziów 18 11 Wyruszyło więc stamtąd, z pokolenia Dana, ze Sorea i Esztaol, sześciuset mężów uzbrojonych do boju.
Sędziów 18 12 Będąc w drodze rozbili swój obóz przy judzkim Kiriat-Jearim. Oto dlaczego jeszcze po dziś dzień miejsce to nazywa się Obozem Dana. Znajduje się ono na zachód od Kiriat-Jearim.
Sędziów 18 13 Stamtąd ruszyli na górę Efraima i przyszli do domu Miki.
Sędziów 18 14 Pięciu zaś owych mężów, którzy się wywiadywali o ziemię Lajisz, odezwało się mówiąc do swych braci: "Wiecie, że w tych domach znajduje się efod i terafim oraz posążek rzeźbiony i ulany z metalu? Wiecie więc, co macie czynić".
Sędziów 18 15 Schodząc wstąpili do domu młodego lewity, do domu Miki i pozdrowili go.
Sędziów 18 16 Podczas gdy sześciuset mężów z Dana uzbrojonych do boju stało u progu drzwi,
Sędziów 18 17 pięciu owych mężów, którzy wywiadywali się o kraj, weszło do wnętrza, wzięło posążek rzeźbiony wraz z efodem i terafim oraz posążek ulany z metalu. A kapłan stał na progu u drzwi razem z owymi sześciuset mężami uzbrojonymi do boju.
Sędziów 18 18 Ci więc, wszedłszy do wnętrza domu Miki, wzięli posążek rzeźbiony wraz z efodem i terafim oraz posążek ulany z metalu, na co rzekł do nich kapłan: "Cóż wy robicie?"
Sędziów 18 19 Odpowiedzieli mu: "Milcz! Przyłóż rękę do ust i pójdź z nami. Będziesz dla nas ojcem i kapłanem. Czyż nie lepiej ci być kapłanem całego pokolenia i domu izraelskiego aniżeli w domu jednego człowieka?"
Sędziów 18 20 Uradowało się na te słowa serce kapłana. Wziąwszy więc efod, terafim, rzeźbiony posążek <i posążek ulany z metalu>, przyłączył się do oddziału.
Sędziów 18 21 Potem poszli swoją drogą, dzieci zaś i bydło oraz co najkosztowniejsze puścili przed siebie.
Sędziów 18 22 Tymczasem, kiedy już byli daleko od domu Miki, mieszkańcy okolic sąsiadujących z domem Miki zgromadzili się i poczęli ścigać Danitów.
Sędziów 18 23 Wołali za mężami z Dana. Ci obróciwszy się rzekli do Miki: "Co ci jest, że tak krzyczysz?"
Sędziów 18 24 "Zabraliście mi mego bożka, którego sobie sprawiłem — odpowiedział im — oraz kapłana. Odeszliście, a cóż mi pozostanie! Jak jeszcze możecie mówić: Co ci jest?"
Sędziów 18 25 Odpowiedzieli mu Danici: "Niechże nie słyszymy głosu twego za sobą, bo rozgniewani mężowie mogą się na was rzucić. Narażasz swoje własne życie i życie swego domu!"
Sędziów 18 26 Danici poszli swoją drogą, a Mika widząc, że byli od niego silniejsi, odstąpił i wrócił do swego domu.
Sędziów 18 27 Zabrawszy więc to, co sobie sprawił Mika, oraz kapłana, którego namówili, przybyli do Lajisz, do ludu spokojnego i ufnego. Ludność wycięli ostrzem miecza, a miasto zniszczyli ogniem.
Sędziów 18 28 Nie było nikogo, kto by ich ratował, byli bowiem daleko od Sydonu i nie utrzymywali żadnych stosunków z Syryjczykami. Miasto to leżało w dolinie, w Bet-Rechob. Danici zaś odbudowali je na nowo i mieszkali w nim.
Sędziów 18 29 Miasto to nazwali Dan, według imienia Dana, praojca swego, który się urodził Izraelowi. Poprzednio miasto to nazywało się Lajisz.
Sędziów 18 30 Synowie Dana postawili sobie rzeźbiony posążek, a Jonatan, syn Gerszoma, syna Mojżesza, oraz jego synowie sprawowali kapłaństwo w pokoleniu Dana, aż do czasów uprowadzenia do niewoli mieszkańców tej krainy.
Sędziów 18 31 Posążek ów rzeźbiony, który sobie sprawił Mika, ustawili do swego użytku po wszystkie dni, dopóki dom Boży znajdował się w Szilo.

Sędziów 19  1 W owych dniach — nie było wówczas króla w Izraelu — pewien mąż, lewita, mieszkający u stóp góry Efraima, wziął sobie za żonę kobietę z Betlejem judzkiego.
Sędziów 19  2 Żona go zdradziła i udała się do domu swego ojca w Betlejem judzkim. Tam przebywała przez cztery miesiące.
Sędziów 19  3 Udał się więc jej mąż do niej, aby przekonawszy ją sprowadzić z powrotem do siebie. Miał ze sobą swego sługę i parę osłów. Zaprowadziła więc go żona do domu swego ojca. Ojciec młodej kobiety ujrzawszy go bardzo się uradował z jego odwiedzin.
Sędziów 19  4 Teść jego, ojciec młodej kobiety, zatrzymał go, tak że pozostał u niego przez trzy dni jedząc, pijąc i nocując tam.
Sędziów 19  5 Dnia czwartego wstali wcześnie i lewita przygotowywał się do odjazdu. Ale ojciec owej młodej kobiety rzekł do swego zięcia: "Posil się kawałkiem chleba, po czym wyruszycie".
Sędziów 19  6 Gdy zasiedli do stołu i posilali się obaj razem, i pili, ojciec młodej kobiety rzekł do jej męża: "Zostań, proszę, jeszcze przez noc, a niech serce twoje się raduje".
Sędziów 19  7 Gdy człowiek ten mimo to wstał, chcąc przecież wybrać się w drogę, teść przymusił go, tak że pozostał tam jeszcze jedną noc.
Sędziów 19  8 Dnia piątego wstał znów bardzo wcześnie chcąc wyruszyć w drogę. I znów ojciec młodej kobiety powiedział do niego: "Posil się przedtem, proszę cię". I zwlekali aż do schyłku dnia, biesiadując we dwóch.
Sędziów 19  9 I wstał ów mąż, aby udać się w drogę wraz ze swą żoną i sługą, gdy teść, ojciec młodej kobiety, rzekł do niego: "Oto dzień się nachylił już ku wieczorowi, pozostań więc na noc tutaj, a niech serce twoje się raduje. Jutro wczesnym rankiem wyprawicie się w drogę i udasz się do swego domu".
Sędziów 19 10 Lecz człowiek ten odmówił pozostania na noc, ruszył w drogę i przybył aż do Jebus — to jest Jerozolimy. Miał ze sobą dwa osły obładowane oraz swoją żonę <i sługę>.
Sędziów 19 11 Gdy mijali Jebus, a dzień się już bardzo nachylił, rzekł sługa do swego pana: "Chodź, proszę, a skręcimy do tego miasta Jebusytów i przenocujemy w nim".
Sędziów 19 12 Lecz jego pan dał mu taką odpowiedź: "Nie skręcajmy do miasta cudzoziemców, nie pochodzących z rodu Izraela, ale idźmy aż do Gibea".
Sędziów 19 13 Nadto rzekł jeszcze do swego sługi: "Jedźmy i starajmy się dotrzeć do jednej z tych miejscowości, aby przenocować, do Gibea albo do Rama".
Sędziów 19 14 Ruszyli więc dalej. Tymczasem słońce im zaszło przy Gibea, które należy do [pokolenia] Beniamina.
Sędziów 19 15 Skręcili więc tam, aby przenocować w Gibea. [Lewita], wszedłszy do miasta, zatrzymał się na placu, gdyż nie było nikogo, kto by ich przyjął do domu i udzielił noclegu.
Sędziów 19 16 Tymczasem pewien starzec wracał wieczorem ze swojej pracy w polu. Człowiek ten pochodził z góry Efraima i w Gibea był przybyszem, gdyż mieszkańcy tego miasta byli Beniaminitami.
Sędziów 19 17 Podniósł oczy i zauważył podróżnego na placu. "Dokąd idziesz i skąd przybyłeś?" — zapytał go starzec.
Sędziów 19 18 Ten odparł: "Wracamy z Betlejem judzkiego w strony góry Efraima, skąd pochodzę. Odwiedziłem Betlejem judzkie, a teraz wracam do domu i nie mam nikogo, kto by mnie przyjął pod dach.
Sędziów 19 19 Mamy słomę i żywność dla naszych osłów oraz chleb i wino dla siebie, dla twej służebnicy i dla tego młodego człowieka, który idzie z twoim sługą. Nie brak mi niczego).
Sędziów 19 20 "Bądź spokojny — rzekł starzec — pozwól mi zaradzić wszystkim twoim potrzebom, ale nie spędzaj nocy na ulicy".
Sędziów 19 21 Przyprowadził go więc do swego domu, osłom rzucił obrok, po czym umyli nogi, jedli i pili.
Sędziów 19 22 Tymczasem, gdy rozweselili swoje serca, przewrotni mężowie tego miasta otoczyli dom, a kołacząc we drzwi rzekli do starca, gospodarza owego domu: "Wyprowadź męża, który przekroczył próg twego domu, chcemy z nim obcować".
Sędziów 19 23 Człowiek ów, gospodarz domu, wyszedłszy do nich rzekł im: "Nie, bracia moi, proszę was, nie czyńcie tego zła, albowiem człowiek ten wszedł do mego domu, nie popełniajcie tego bezeceństwa.
Sędziów 19 24 Oto jest tu córka moja, dziewica, oraz jego żona, wyprowadzę je zaraz, obcujcie z nimi i róbcie, co wam się wyda słuszne, tylko mężowi temu nie czyńcie tego bezeceństwa".
Sędziów 19 25 Mężowie ci nie chcieli go usłuchać. Człowiek ten zatem zabrawszy swoją żonę wyprowadził ją na zewnątrz. A oni z nią obcowali i dopuszczali się na niej gwałtu przez całą noc aż do świtu. Puścili ją wolno dopiero wtedy, gdy wschodziła zorza.
Sędziów 19 26 Kobieta owa, wracając o świcie, upadła u drzwi owego męża, gdzie był jej pan, i pozostała tam aż do chwili, gdy poczęło dnieć.
Sędziów 19 27 Pan jej, wstawszy rano, otworzył drzwi domu i wyszedł chcąc wyruszyć w dalszą drogę, i ujrzał kobietę, swoją żonę, leżącą u drzwi domu z rękami na progu.
Sędziów 19 28 "Wstań, a pojedziemy!" — rzekł do niej, lecz ona nic nie odpowiadała. Usadowiwszy ją przeto na ośle, zabrał się ów człowiek i wracał do swego domu.
Sędziów 19 29 Przybywszy do domu, wziął nóż, i zdjąwszy żonę swoją, rozciął ją wraz z kośćmi na dwanaście sztuk i rozesłał po wszystkich granicach izraelskich. Wysłańcom swoim dał następujące polecenie: "Czy kiedykolwiek widziano podobną rzecz, począwszy od dnia, kiedy Izraelici wyszli z Egiptu, aż do dnia dzisiejszego? Zastanówcie się, naradźcie się i wypowiedzcie".
Sędziów 19 30 A wszyscy, którzy to widzieli, mówili: "Nigdy podobnej rzeczy nie było i nie widziano, od kiedy Izraelici opuścili Egipt, aż do dnia dzisiejszego".

Sędziów 20  1 Wtedy wyszli wszyscy synowie Izraela i jak jeden mąż zgromadzili się jednomyślnie od Dan aż do Beer-Szeby wraz z krainą Gilead przed Jahwe w Mispa.
Sędziów 20  2 Przywódcy całego narodu, wszystkie pokolenia Izraela brały udział w zebraniu ludu Bożego — a było ich czterysta tysięcy mężów pieszych, dobywających miecza.
Sędziów 20  3 Beniaminici usłyszeli, że synowie Izraela zebrali się w Mispa. Rzekli wówczas Izraelici: "Opowiedzcie nam, jak dokonano tej zbrodni!"
Sędziów 20  4 Wówczas lewita, małżonek owej zamordowanej kobiety, zabrał głos, mówiąc: "Przybyłem z moją żoną do Gibea, które należy do [pokolenia] Beniamina, aby tam spędzić noc.
Sędziów 20  5 Mężowie z Gibea wystąpili przeciwko mnie i w nocy otoczyli dom, w którym przebywałem, z zamiarem pozbawienia mnie życia. Żonę moją tak zgwałcili, że umarła.
Sędziów 20  6 Zabrałem więc moją żonę, rozciąłem na kawałki, które porozsyłałem do wszystkich dzielnic dziedzictwa izraelskiego. Popełniono bowiem bezeceństwo w Izraelu.
Sędziów 20  7 Wszyscy zebrani tu Izraelici naradźcie się i już tutaj poweźmijcie postanowienie".
Sędziów 20  8 Wystąpili wszyscy jednomyślnie, mówiąc: "Nikt z nas nie odejdzie do swego namiotu ani nie uda się do domu!
Sędziów 20  9 A oto teraz co uczynimy miastu Gibea. Los jego jest przesądzony!
Sędziów 20 10 Z każdego pokolenia Izraela wybierzemy po dziesięciu mężów na sto, sto na tysiąc i tysiąc na dziesięć tysięcy. Będą się troszczyć o żywność dla wojska, które wyruszy pomścić na Gibea w pokoleniu Beniamina bezeceństwo, którego się dopuszczono w Izraelu".
Sędziów 20 11 Tak zebrali się przeciwko temu miastu wszyscy Izraelici jak jeden mąż.
Sędziów 20 12 Pokolenia izraelskie porozsyłały posłów do wszystkich Beniaminitów, aby im donieść: "Cóż to za zbrodnię popełniono między wami?
Sędziów 20 13 Wydajcie teraz tych mężów przewrotnych z Gibea, abyśmy ich zgładzili i tak wyplenili zło z Izraela". Ale [synowie] Beniamina nie chcieli słuchać głosu swych braci, Izraelitów.
Sędziów 20 14 Co więcej, Beniaminici poopuszczali swoje osiedla, zgromadzili się w Gibea, aby ruszyć na Izraelitów.
Sędziów 20 15 Tego dnia naliczono Beniaminitów, przybyłych ze swoich osiedli, dwadzieścia sześć tysięcy mężów dobywających miecza, nie licząc mieszkańców Gibea, <których liczba wynosiła siedmiuset mężów>.
Sędziów 20 16 W całym tym wojsku było siedmiuset mężów wyborowych, nie używających w boju prawej ręki, i każdy z nich ciskał z procy kamykiem tak celnie, że włosa nie chybił.
Sędziów 20 17 Mężów zaś izraelskich naliczono — wyjąwszy Beniaminitów — czterysta tysięcy dobywających miecza, samych wojowników.
Sędziów 20 18 Powstali więc i poszli do Betel, aby zasięgnąć rady u Boga. Tam mówili Izraelici: "Który z nas najpierw wystąpi do boju z Beniaminitami?" — "Juda wystąpi pierwszy" — odpowiedział Jahwe.
Sędziów 20 19 O świcie wyruszyli Izraelici w drogę i rozbili obóz naprzeciw Gibea.
Sędziów 20 20 Potem Izraelici, przygotowawszy szyki przeciw Beniaminitom, stanęli gotowi do boju przeciw Gibea.
Sędziów 20 21 Lecz Beniaminici wypadli z Gibea i dnia tego porazili dwadzieścia dwa tysiące Izraelitów.
Sędziów 20 22 Wtedy Izraelici poszli <do Betel> i płacząc przed Jahwe aż do wieczora, pytali się Jahwe mówiąc: "Czyż mamy dalej walczyć z Beniaminitami, braćmi naszymi?" Jahwe im odpowiedział: "Wystąpcie przeciwko nim".
Sędziów 20 23 Wzmocniwszy się mężowie izraelscy przygotowali szyki do boju na tym samym miejscu, gdzie walczyli dnia poprzedniego.
Sędziów 20 24 I drugiego dnia napadli Izraelici na Beniaminitów.
Sędziów 20 25 A Beniaminici wypadłszy z Gibea i tym razem porazili spośród Izraelitów osiemnaście tysięcy — wszystkich dobywających miecza.
Sędziów 20 26 Wówczas wszyscy Izraelici i cały lud udali się do Betel, gdzie płacząc trwali przed Jahwe i dnia tego pościli aż do wieczora, składając ofiary całopalne i ofiary pojednania przed obliczem Jahwe.
Sędziów 20 27 Następnie pytali się Izraelici Jahwe (była tam bowiem wówczas Arka Przymierza Boga,
Sędziów 20 28 którą w tym czasie obsługiwał Pinchas, syn Eleazara, syna Aarona), mówiąc: "Czyż jeszcze mamy wyruszyć do walki z synami Beniamina, braćmi naszymi, czy też mamy jej zaniechać?" Odpowiedział im na to Jahwe: "Idźcie, jutro bowiem wydam ich wam w ręce".
Sędziów 20 29 Wówczas Izraelici przygotowali zasadzki zewsząd dokoła Gibea.
Sędziów 20 30 Trzeciego dnia wystąpili Izraelici do walki z Beniaminitami i podobnie jak pierwszy i drugi raz ustawili szyki naprzeciw Gibea.
Sędziów 20 31 Beniaminici wyszli naprzeciw wojska i pozwolili odciągnąć się od miasta, gdzie zaczęli kłaść trupem wojowników jak za pierwszym i drugim razem po drogach, z których jedna prowadziła do Betel, a druga do Gibea, i po polach, tak że zabili około trzydziestu Izraelitów.
Sędziów 20 32 Mówili zaś Beniaminici do siebie: "I tym razem poniosą klęskę jak poprzednio". Izraelici zaś mówili: "Uciekajmy, a odciągniemy ich daleko od miasta na drogi".
Sędziów 20 33 I wtedy, podczas gdy [trzon] wojska izraelskiego uszykował się w Baal-Tamar, zaczajone wojska izraelskie wyszły z ukrycia, mianowicie z równiny Gibea.
Sędziów 20 34 Dziesięć tysięcy wyborowych wojowników izraelskich stanęło naprzeciw Gibea. Była to bitwa zażarta. Beniaminici zaś nie spodziewali się, że miało ich spotkać to nieszczęście.
Sędziów 20 35 Oto tak poraził Jahwe Beniaminitów wobec Izraelitów. Dnia tego Izraelici zabili dwadzieścia pięć tysięcy stu Beniaminitów — wszystkich dobywających miecza.
Sędziów 20 36 Wtedy Beniaminici ujrzeli swoją klęskę. Izraelici bowiem cofali się na placu boju przed Beniaminitami licząc na zasadzkę uczynioną pod Gibea.
Sędziów 20 37 Tymczasem wypadli ci poukrywani w zasadzce, uderzyli na Gibea, wpadłszy do środka pozabijali ostrzem miecza wszystkich przebywających w mieście.
Sędziów 20 38 Izraelici bowiem umówili się z tymi, którzy byli ukryci w zasadzce, że ci mieli z miasta wypuścić dym jako znak.
Sędziów 20 39 Wtedy to Izraelici cofnęli się podczas walki. Beniaminici zaś położyli trupem z Izraela — do trzydziestu ludzi, mówiąc do siebie: Naprawdę doznają od nas wielkiej klęski jak w poprzedniej bitwie.
Sędziów 20 40 Lecz gdy znak zaczął się unosić z miasta jako słup dymu, Beniaminici się obrócili i zobaczyli, jak płomienie z całego miasta wznoszą się ku niebu.
Sędziów 20 41 Izraelici natarli teraz, a Beniaminici przerazili się widząc, że spadło na nich wielkie nieszczęście.
Sędziów 20 42 Poczęli więc uciekać przed Izraelitami drogą ku pustyni, lecz wojownicy ich dognali. Także ci, co wybiegli z miasta, kładli ich trupem pośrodku.
Sędziów 20 43 Okrążali więc Beniaminitów ścigając ich ustawicznie i pokonali ich przed Gibea, ku wschodowi.
Sędziów 20 44 Wtedy poległo z pokolenia Beniamina osiemnaście tysięcy mężów, mężów walecznych.
Sędziów 20 45 Z tych zaś, którzy uciekali w kierunku pustyni, ku skale Rimmon, zabili na drogach pięć tysięcy mężów. Dopędzili następnie tych koło Gideom, gdzie znów zabili ich około dwóch tysięcy.
Sędziów 20 46 I tak wszystkich Beniaminitów poległo tego dnia dwadzieścia pięć tysięcy mężów dobywających miecza. Byli to wszyscy mężowie waleczni.
Sędziów 20 47 Tylko sześciuset mężów mogło się schronić na pustyni na skale Rimmon, gdzie pozostawali przez cztery miesiące.
Sędziów 20 48 Potem Izraelici zwrócili się do Beniaminitów w mieście, zabili ostrzem miecza od mężczyzn do bydła i wszystko, co znaleźli. Spalili też wszystkie pozostałe miejscowości, jakie napotkali.

Sędziów 21  1 Izraelici złożyli w Mispa taką przysięgę: "Nikt z nas nie wyda swej córki za żonę Beniaminowi".
Sędziów 21  2 Udał się więc lud do Betel, gdzie trwał przed Bogiem aż do wieczora, podnosząc lament i zalewając się gorzkimi łzami.
Sędziów 21  3 Mówili: "Jahwe, Boże Izraela, dlaczegoż zdarzyło się to w Izraelu, że dzisiaj ubyło w nim jedno pokolenie?"
Sędziów 21  4 Nazajutrz lud wstał i zbudował tam ołtarz, na którym złożył całopalenia i ofiary pojednania.
Sędziów 21  5 Następnie rzekli Izraelici: "Które z wszystkich pokoleń izraelskich nie przybyło na zgromadzenie przed Jahwe?" Związano się bowiem uroczystą przysięgą przeciwko temu, kto nie przybędzie do Jahwe w Mispa, w słowach: "Śmierć poniesie!"
Sędziów 21  6 Synowie Izraela żałowali Beniamina, brata swego, i mówili: "Odcięte zostało dzisiaj jedno pokolenie od Izraela.
Sędziów 21  7 Co uczynimy, aby pozostałym dostarczyć kobiet, gdyż my związani jesteśmy przysięgą wobec Jahwe, że nie damy im córek naszych za żony?"
Sędziów 21  8 Rzekli wówczas: "Któreż to z pokoleń izraelskich nie przybyło do Jahwe w Mispa?" [Stwierdzono, że] oto z Jabesz w Gileadzie nikt nie przybył do obozu na zebranie.
Sędziów 21  9 Gdy bowiem przeliczono lud, stwierdzono, że nie było tam nikogo z mieszkańców Jabesz w Gileadzie.
Sędziów 21 10 Zgromadzenie więc wysłało tam dwanaście tysięcy walecznych mężów, nakazując im: "Idźcie, a pobijcie mieszkańców Jabesz w Gileadzie ostrzem miecza, także kobiety i dzieci.
Sędziów 21 11 W ten sposób postąpicie: Obłożycie klątwą każdego mężczyznę i każdą kobietę, która obcowała z mężczyzną".
Sędziów 21 12 I znaleźli wśród mieszkańców Jabesz w Gileadzie czterysta młodych dziewic, które nie obcowały z mężczyznami, i przyprowadzili je do obozu w Szilo, znajdującego się w ziemi Kanaan.
Sędziów 21 13 Następnie całe zgromadzenie wysłało przedstawicieli do synów Beniamina, zebranych na skale Rimmon, aby oznajmili im pokój.
Sędziów 21 14 Wówczas wrócili Beniaminici i dano im za żony zachowane przy życiu kobiety z Jabesz w Gileadzie, lecz nie było ich dosyć dla wszystkich.
Sędziów 21 15 A lud litował się nad Beniaminem, że Jahwe uczynił wyrwę w pokoleniach izraelskich.
Sędziów 21 16 Rzekli więc starsi zgromadzenia: "Co uczynimy, aby sprowadzić żony dla tych, którzy pozostali, gdyż zgładzone zostały kobiety w pokoleniu Beniamina?"
Sędziów 21 17 Nadto powiedzieli: "Jak zachować resztę Beniamina, aby pokolenie nie uległo zagładzie w Izraelu?
Sędziów 21 18 My jednak nie możemy im dać córek naszych za żony". Przysięgli to bowiem Izraelici: "Niech będzie przeklęty, kto da żonę Beniaminowi".
Sędziów 21 19 Rzekli: "Oto co roku jest święto Jahwe w Szilo. Leży ono na północ od Betel, na wschód od drogi wiodącej z Betel do Sychem, a na południe od Lebony".
Sędziów 21 20 Nakazali więc synom Beniamina, co następuje: "Idźcie, a zróbcie zasadzkę w winnicach.
Sędziów 21 21 Wypatrujcie, gdy córki Szilo pójdą gromadnie do tańca. Wyszedłszy z winnic niech każdy uprowadzi dla siebie żonę spośród córek Szilo, a potem wracajcie do ziemi Beniamina.
Sędziów 21 22 A gdy ojcowie ich lub bracia przyjdą do nas ze skargą, powiemy im: Zmiłujcie się nad nimi, bośmy nie zdobyli dla każdego z nich żony na wojnie, a wyście im ich też nie dali, bo wtedy byście byli winni".
Sędziów 21 23 Uczynili tak synowie Beniamina i z tych, co tańczyły, uprowadzili sobie żony odpowiednio do swej liczby. Następnie odeszli, wrócili na swoje dziedzictwo, a zbudowawszy miasta mieszkali w nich.
Sędziów 21 24 Wówczas rozeszli się stamtąd Izraelici, każdy do swego pokolenia i do swego rodu, a stamtąd każdy na swoje dziedzictwo.
Sędziów 21 25 W owych dniach nie było króla w Izraelu. Każdy czynił to, co było słuszne w jego oczach.

Rut 1  1 W czasach, gdy rządzili sędziowie, powstał głód w kraju. Z Betlejem judzkiego wyszedł pewien człowiek ze swoją żoną i swymi dwoma synami, aby osiedlić się w ziemi Moabu.
Rut 1  2 Nazywał się ten człowiek Elimelek, jego żona — Noemi, jego dwaj synowie — Machlon i Kilion. Byli oni Efratejczykami z Betlejem judzkiego. Przybyli na ziemię Moabu i tam zamieszkali.
Rut 1  3 Elimelek, mąż Noemi, zmarł, a Noemi pozostała ze swymi dwoma synami.
Rut 1  4 Ci wzięli sobie za żony Moabitki: jedna nazywała się Orpa, druga nazywała się Rut. Mieszkali tam około dziesięciu lat.
Rut 1  5 Obaj — tak Machlon, jak i Kilion — również zmarli, a kobieta pozostała przeżywszy obu swych synów i swego męża.
Rut 1  6 Wyruszyła więc Noemi i z nią jej synowe, aby wrócić z ziemi Moabu, ponieważ usłyszała na ziemi Moabu, że Jahwe nawiedził swój lud, dając mu chleb.
Rut 1  7 Wyszła z tej miejscowości, którą tam zamieszkiwała, obie jej synowe z nią, i wyruszyły w drogę powrotną do ziemi Judy.
Rut 1  8 Powiedziała Noemi do obu swych synowych: "Odejdźcie, wróćcie każda do domu swej matki, a Jahwe niech postępuje z wami według swej dobroci, tak jak wy postępowałyście wobec zmarłych i wobec mnie.
Rut 1  9 Niech sprawi Jahwe, abyście osiągnęły spokojne miejsce, każda w domu swego męża". Ucałowała je, ale one zaczęły głośno płakać,
Rut 1 10 mówiąc do niej: "Nie, my wrócimy z tobą do twego narodu".
Rut 1 11 Noemi powiedziała: "Wróćcie, córki moje, czemu idziecie ze mną? Czyż mam jeszcze w swoim łonie synów, którzy mogliby zostać waszymi mężami?
Rut 1 12 Wróćcie, córki moje, odejdźcie, jestem bowiem zbyt stara, aby wyjść za mąż. A jeślibym nawet powiedziała: mam nadzieję, że jeszcze tej nocy będę miała męża i zrodzę synów,
Rut 1 13 to czyż czekałybyście na nich, aż dorosną, czyż dla nich wyrzekłybyście się małżeństwa? Nie, moje córki, jestem bowiem jeszcze nieszczęśliwsza od was, gdyż podniosła się przeciw mnie dłoń Jahwe".
Rut 1 14 Znowu zaczęły głośno płakać. Potem Orpa ucałowała swoją teściową, a Rut pozostała przy niej.
Rut 1 15 "Oto twoja szwagierka wróciła do swego narodu i do swego boga — powiedziała Noemi do Rut — wracaj i ty za twą szwagierką".
Rut 1 16 Odpowiedziała Rut: "Nie nalegaj na mnie, abym opuściła ciebie i abym odeszła od ciebie, gdyż: gdzie ty pójdziesz, tam ja pójdę, gdzie ty zamieszkasz, tam ja zamieszkam, twój naród będzie moim narodem, a twój Bóg będzie moim Bogiem.
Rut 1 17 Gdzie ty umrzesz, tam ja umrę i tam będę pogrzebana. Niech mi Jahwe to uczyni i tamto dorzuci, jeśli coś innego niż śmierć oddzieli mnie od ciebie!"
Rut 1 18 Noemi widząc, że Rut uporczywie obstaje przy tym, aby iść z nią, przestała mówić do niej o tym.
Rut 1 19 Poszły we dwie, aż doszły do Betlejem. A gdy weszły do Betlejem, zawrzało o nich w całym mieście, a kobiety mówiły: "Więc to jest Noemi!"
Rut 1 20 Powiedziała do nich: "Nie nazywajcie mnie Noemi, ale nazywajcie mnie Mara, bo Wszechmogący napełnił mnie goryczą.
Rut 1 21 Pełna wyszłam, a pustą sprowadził mnie Jahwe. Czemu nazywacie mnie Noemi, gdy Jahwe wydał świadectwo przeciw mnie, a Wszechmogący uczynił mnie nieszczęśliwą?"
Rut 1 22 Wróciła więc Noemi, a z nią była Rut Moabitka, jej synowa, która przyszła z ziemi Moabu. Przyszły zaś do Betlejem na początku żniw jęczmienia.

Rut 2  1 Noemi miała powinowatego, krewnego jej męża, człowieka bardzo zamożnego z rodziny Elimeleka. Nazywał się Booz.
Rut 2  2 Powiedziała Rut Moabitka do Noemi: "Pozwól mi pójść na pole zbierać kłosy za tym, który mi pozwoli na to". "Idź, moja córko" — odpowiedziała jej Noemi.
Rut 2  3 Rut wyszła więc i przyszła zbierać kłosy na polu za żniwiarzami, a przypadkiem tak się stało, że było to pole Booza, który był z rodu Elimeleka.
Rut 2  4 A oto Booz przybył z Betlejem i powiedział do żniwiarzy: "Niech Jahwe będzie z wami!" — "Niech błogosławi ci Jahwe"- odpowiedzieli mu.
Rut 2  5 Zapytał Booz swego sługę pilnującego żniwiarzy: "Czyja jest ta młoda kobieta?"
Rut 2  6 Odpowiedział sługa pilnujący żniwiarzy: "To jest młoda Moabitka, która przyszła z Noemi z ziemi Moabu.
Rut 2  7 Powiedziała ona: Pozwólcie mi szukać i zbierać kłosy za żniwiarzami. Przyszła i pozostała od rana aż dotąd, a jej odpoczynek w domu był krótki".
Rut 2  8 Powiedział Booz do Rut: "Słuchaj dobrze, moja córko! Nie chodź zbierać kłosów na innym polu i nie odchodź stąd, ale przyłącz się do moich dziewcząt.
Rut 2  9 Spójrz na pole, na którym pracują żniwiarze, idź za nimi. Oto kazałem młodym sługom, aby ci nie dokuczali. Kiedy będziesz miała pragnienie, idź do naczyń napić się tego, co będą czerpać młodzi słudzy".
Rut 2 10 Wtedy Rut padła na twarz, oddając pokłon aż do ziemi, i zawołała: "Dlaczego jesteś dla mnie życzliwy, tak że mnie uznajesz, choć jestem obcą?"
Rut 2 11 Odpowiedział jej Booz: "Oznajmiono mi dobrze to wszystko, co uczyniłaś swojej teściowej po śmierci swego męża: opuściłaś ojca swego i matkę swoją, i swoją ziemię rodzinną, a przyszłaś do narodu, którego przedtem nie znałaś.
Rut 2 12 Niech cię wynagrodzi Jahwe za to, coś uczyniła, i niech będzie pełna twoja nagroda u Jahwe, Boga Izraela, pod którego skrzydła przyszłaś się schronić".
Rut 2 13 "Obyś był dla mnie życzliwy, panie mój — powiedziała — oto uspokoiłeś mnie i przemawiałeś z dobrocią do swej służebnicy, chociaż nie jestem nawet równa jednej z twoich służących".
Rut 2 14 W czasie posiłku powiedział do niej Booz: "Podejdź tu i jedz chleb, maczając swój kawałek w kwaśnej polewce". Usiadła więc koło żniwiarzy, a Booz dał jej prażonych ziaren. Jadła je, a gdy nasyciła się, resztę zatrzymała.
Rut 2 15 Potem wstała zbierać kłosy. Booz wydał polecenie swoim sługom: "Wolno jej zbierać kłosy nawet między snopami, wy zaś nie czyńcie jej wstrętów.
Rut 2 16 Co więcej, wyrzucajcie dla niej kłosy z pokosu i pozostawiajcie, żeby je mogła zebrać. I nie krzyczcie na nią".
Rut 2 17 Rut zbierała kłosy na polu aż do wieczora, a gdy wymłóciła kijem to, co zebrała, było około efy jęczmienia.
Rut 2 18 Wziąwszy go poszła do miasta i zobaczyła jej teściowa to, co zebrała. Wtedy Rut wyjęła i dala jej to, co pozostało jej z posiłku.
Rut 2 19 "Gdzie zbierałaś dzisiaj kłosy — zapytała ją teściowa — gdzie pracowałaś? Niech będzie błogosławiony ten, który zaopiekował się tobą". Wtedy wyjawiła swej teściowej tego, u którego pracowała, mówiąc: "Człowiek, u którego pracowałam dzisiaj, nazywa się Booz".
Rut 2 20 Powiedziała Noemi do swej synowej: "Niech będzie on błogosławiony przez Jahwe, który nie przestaje czynić dobrze żywym i umarłym!" I dodała Noemi: "Człowiek ten jest naszym krewnym, jest jednym z mających względem nas prawo wykupu".
Rut 2 21 "I jeszcze powiedział mi — rzekła Rut Moabitka — przyłącz się do moich dziewcząt, dopóki nie skończą całego mojego żniwa".
Rut 2 22 Noemi powiedziała do swej synowej, Rut: "Lepiej dla ciebie, moja córko, że będziesz wychodzić z jego dziewczętami, niż mieliby cię źle przyjąć na innym polu".
Rut 2 23 Dołączyła się więc Rut do dziewcząt Booza, aby zbierać kłosy do czasu zakończenia żniw jęczmienia i żniw pszenicy, a mieszkała ze swoją teściową.

Rut 3  1 Noemi, teściowa Rut, powiedziała do niej: "Córko moja, czyż nie powinnam ci poszukać spokojnego miejsca, w którym byłabyś szczęśliwa?
Rut 3  2 Oto czyż nie jest naszym powinowatym Booz, Booz, z którego dziewczętami ty byłaś? On to właśnie dzisiaj wieczorem ma czyścić jęczmień na klepisku.
Rut 3  3 Umyj się i namaść, nałóż na siebie swój płaszcz i zejdź na klepisko, ale nie daj się jemu poznać, dopóki nie skończy jeść i pić.
Rut 3  4 A kiedy się położy, ty zauważywszy miejsce jego spoczynku, wyjdziesz, odkryjesz miejsce przy jego nogach i położysz się, a on sam wskaże ci, co masz czynić".
Rut 3  5 Odpowiedziała Rut: "Wszystko, co mi powiedziałaś, wykonam".
Rut 3  6 Zeszła więc na klepisko i uczyniła to wszystko, co kazała jej teściowa.
Rut 3  7 Booz po jedzeniu i piciu, w dobrym samopoczuciu poszedł położyć się na brzegu stosu jęczmienia. Wtedy Rut podeszła cicho, odkryła miejsce przy jego nogach i położyła się.
Rut 3  8 A w środku nocy Booz poczuł zimno i rozglądając się dokoła zobaczył kobietę leżącą przy jego nogach.
Rut 3  9 Zapytał: "Kto ty jesteś?" Odpowiedziała: "Ja jestem Rut, służebnica twoja. Rozciągnij brzeg swego płaszcza nade mną, albowiem jesteś powinowatym".
Rut 3 10 Powiedział: "Błogosławiona bądź, moja córko, przez Jahwe! Jeszcze lepiej niż za pierwszym razem okazałaś swoją miłość za drugim razem, gdy nie szukałaś młodych mężczyzn, biednych czy bogatych.
Rut 3 11 Nie lękaj się więc, moja córko; wszystko, co powiedziałaś, uczynię dla ciebie, gdyż wie każdy mieszkaniec mego miasta, że jesteś dzielną kobietą.
Rut 3 12 Jednakże, jeśli jest prawdą, że jako krewny [twego męża] mam prawo wykupu, to jest jeszcze krewny bliższy ode mnie.
Rut 3 13 Pozostań tutaj przez noc, a rankiem, jeśli on będzie chciał wypełnić wobec ciebie swój obowiązek jako krewny [twego męża], dobrze będzie, jeśli go wypełni, lecz jeśli nie będzie chciał go wypełnić, to, na życie Jahwe, ja go wypełnię względem ciebie. Śpij aż do rana".
Rut 3 14 Spała u jego nóg aż do świtu. O tej porze, kiedy człowiek nie może jeszcze odróżnić innego człowieka, wstał Booz. Mówił bowiem do siebie: Nie powinien nikt o tym wiedzieć, że kobieta przyszła do mnie na klepisko.
Rut 3 15 Powiedział [do niej]: "Podaj okrycie, które masz na sobie, i trzymaj je mocno". Gdy trzymała je, odmierzył jej sześć miar jęczmienia i podał jej. Po czym poszła do miasta.
Rut 3 16 Przyszła Rut do swej teściowej, a ta zapytała ją: "Co z tobą, moja córko?" Opowiedziała jej Rut wszystko, co uczynił dla niej ten człowiek.
Rut 3 17 Dodała Rut: "Dał mi te sześć miar jęczmienia mówiąc: Nie możesz wrócić z pustymi rękami do swej teściowej".
Rut 3 18 "Bądź spokojna, moja córko — powiedziała Noemi — aż dowiesz się, jak potoczą się rzeczy, gdyż nie spocznie ten człowiek, dopóki nie zakończy dzisiaj tej sprawy".

Rut 4  1 Booz tymczasem wszedł do bramy miasta i usiadł tam. A oto przechodził krewny, o którym mówił Booz. Zawołał Booz: "Podejdź, człowieku, usiądź tutaj". Tamten podszedł i usiadł.
Rut 4  2 Wtedy Booz wziął dziesięciu mężów ze starszyzny miasta, powiedział do nich: "Usiądźcie tu". I usiedli.
Rut 4  3 Przemówił do tamtego krewnego : "Pole, które należało do naszego krewnego, Elimeleka, sprzedaje Noemi, która wróciła z ziemi Moabu.
Rut 4  4 Uważałem, że należy cię o tym zawiadomić i powiedzieć ci wobec tych, którzy tutaj siedzą, i wobec starszyzny mojego narodu: jeśli chcesz nabyć to pole jako krewny, kupuj, a jeśli nie chcesz, daj mi znać, abym wiedział, gdyż nie ma nikogo przed tobą, kto by je mógł wykupić jako krewny, ja bowiem idę po tobie". Odpowiedział ów krewny: "Ja wykupię".
Rut 4  5 "W dniu, kiedy wykupisz pole z rąk Noemi — dodał Booz — weźmiesz również i Rut Moabitkę, żonę zmarłego, aby utrwalić jego imię na jego dziedzictwie".
Rut 4  6 Krewny ów odpowiedział: "Nie mogę skorzystać z prawa wykupu, nie ponosząc szkody na swoim majątku. Wypełnij ty moje prawo krewnego, bo ja nie mogę go wypełnić".
Rut 4  7 A taki był dawniej zwyczaj w Izraelu co do prawa wykupu i co do zmiany: aby zatwierdzić całą sprawę, zdejmował człowiek swój sandał i dawał drugiej stronie. Taki był sposób zaświadczania w Izraelu.
Rut 4  8 Powiedział ów krewny do Booza: "Nabądź dla siebie moje prawo wykupu" i zdjął swój sandał.
Rut 4  9 Wtedy powiedział Booz do starszyzny i do całego ludu: "Świadkami jesteście, że nabyłem z rąk Noemi to wszystko, co należało do Elimeleka, i wszystko, co należało do Kiliona i Machlona.
Rut 4 10 A także nabyłem dla siebie za żonę Rut Moabitkę, żonę Machlona, aby utrwalić imię zmarłego na jego dziedzictwie, aby nie zginęło imię zmarłego wśród jego braci ani wśród jego współmieszkańców. Wy dzisiaj jesteście dla mnie świadkami tej sprawy".
Rut 4 11 Cały lud zebrany w bramie zawołał: "Jesteśmy świadkami!" a starsi dodali: "Niech Jahwe uczyni kobietę, która wejdzie do twego domu, podobną do Racheli i Lei, które to dwie niewiasty zbudowały dom Izraela. Stań się możnym w Efrata, zdobądź sobie imię w Betlejem!
Rut 4 12 Niech stanie się dom twój przez potomstwo, które da ci Jahwe z tej młodej kobiety, jak dom Peresa, którego Tamar zrodziła Judzie".
Rut 4 13 Booz zaślubił więc Rut i stała się jego żoną. Gdy zbliżył się do niej, Jahwe sprawił, że poczęła i urodziła syna.
Rut 4 14 Kobiety mówiły do Noemi: "Niech będzie błogosławiony Jahwe, który nie pozwolił, aby dzisiaj zabrakło ci powinowatego z prawem wykupu. Imię jego będzie wspominane w Izraelu.
Rut 4 15 On będzie dla ciebie pociechą, będzie cię utrzymywał w twojej starości. Zrodziła go dla ciebie twoja synowa, która cię kocha, która dla ciebie jest warta więcej niż siedmiu synów".
Rut 4 16 Wzięła Noemi dziecko i położyła je na swym łonie. Ona też je wychowywała.
Rut 4 17 Sąsiadki nadały mu imię. Mówiły: "Narodził się syn dla Noemi", nadały mu imię Obed. On to jest ojcem Jessego, ojca Dawida.
Rut 4 18 A oto potomkowie Peresa. Peres był ojcem Chesrona.
Rut 4 19 Chesron był ojcem Rama, Ram był ojcem Amminadaba.
Rut 4 20 Amminadab był ojcem Nachszona, Nachszon był ojcem Salmona.
Rut 4 21 Salmon był ojcem Booza, Booz był ojcem Obeda.
Rut 4 22 Obed był ojcem Jessego, a Jesse był ojcem Dawida.

1 Samuela 1  1 Był pewien człowiek w Ramataim, Sufita z górskiej okolicy Efraima, imieniem Elkana, syn Jerochama, syna Elihu, syna Tochu, syna Sufa Efratyty.
1 Samuela 1  2 Miał on dwie żony: jednej było na imię Anna, a drugiej Peninna. Peninna miała dzieci, natomiast Anna ich nie miała.
1 Samuela 1  3 Corocznie człowiek ten udawał się z miasta swego do Szilo, aby oddać pokłon i złożyć ofiarę dla Jahwe Zastępów. Byli tam dwaj synowie Helego: Chofni i Pinchas — kapłani Jahwe.
1 Samuela 1  4 Pewnego dnia Elkana składał ofiarę. Dał wtedy żonie swej Peninnie, wszystkim jej synom i córkom po części ze składanej ofiary.
1 Samuela 1  5 Również Annie dał część, lecz podwójną, gdyż Annę bardzo miłował, mimo że Jahwe zamknął jej łono.
1 Samuela 1  6 Jej współzawodniczka przymnażała jej smutku, aby ją rozjątrzyć z tego powodu, że Jahwe zamknął jej łono.
1 Samuela 1  7 I tak się działo przez wiele lat. Ile razy szła do świątyni Jahwe, dokuczała jej w ten sposób. Anna więc płakała i nie jadła.
1 Samuela 1  8 I rzekł do niej jej mąż, Elkana: "Anno, czemu płaczesz? Dlaczego nie jesz? Czemu się twoje serce smuci? Czyż ja nie znaczę dla ciebie więcej niż dziesięciu synów?"
1 Samuela 1  9 Gdy w Szilo skończono jeść i pić, Anna wstała. A kapłan Heli siedział na krześle przed bramą przybytku Jahwe.
1 Samuela 1 10 Ona zaś smutna na duszy zanosiła do Jahwe modlitwy i płakała nieutulona.
1 Samuela 1 11 Uczyniła również obietnicę, mówiąc: "Jahwe Zastępów! Jeżeli łaskawie wejrzysz na poniżenie służebnicy twojej i wspomnisz na mnie, i nie zapomnisz służebnicy twojej, i dasz mi potomka płci męskiej, wtedy oddam go dla Jahwe na wszystkie dni jego życia, a brzytwa nie dotknie jego głowy".
1 Samuela 1 12 Gdy tak żarliwie się modliła przed obliczem Jahwe, Heli przyglądał się jej ustom.
1 Samuela 1 13 Anna zaś mówiła tylko w głębi swego serca, poruszała wargami, lecz głosu nie było słychać. Heli sądził, że była pijana.
1 Samuela 1 14 Heli odez wał się do niej: "Dokąd będziesz pijana? Wytrzeźwiej od wina".
1 Samuela 1 15 Anna odrzekła: "Nie, panie mój. Jestem nieszczęśliwą kobietą, a nie upiłam się winem ani sycerą. Wylałam tylko duszę moją przed Jahwe.
1 Samuela 1 16 Nie uważaj swej służebnicy za córkę Beliala, gdyż z nadmiaru zmartwienia i boleści duszy mówiłam cały czas".
1 Samuela 1 17 Heli odpowiedział: "Idź w pokoju, a Bóg Izraela niech spełni prośbę, jaką do Niego zaniosłaś".
1 Samuela 1 18 Odpowiedziała: "Obyś był życzliwy dla służebnicy twojej!" I poszła sobie ta kobieta: jadła i nie miała już twarzy tak [smutnej] jak przedtem.
1 Samuela 1 19 Wstali o zaraniu, i oddawszy pokłon Jahwe, wrócili i udali się do domu swego w Rama. Elkana zbliżył się do swojej żony, Anny, a Jahwe wspomniał na nią.
1 Samuela 1 20 Anna poczęła i po upływie dni urodziła syna nazywając go imieniem Samuel, ponieważ [mówiła]: uprosiłam go od Jahwe.
1 Samuela 1 21 Gdy ów mąż, Elkana, udał się z całą rodziną, by złożyć dla Jahwe doroczną ofiarę i wypełnić ślub,
1 Samuela 1 22 Anna nie poszła, lecz oświadczyła swemu mężowi: "Gdy chłopiec będzie odstawiony od piersi, zaprowadzę go, żeby ukazał się przed Jahwe i aby tam pozostał na zawsze".
1 Samuela 1 23 Odpowiedział jej Elkana, mąż jej: "Czyń, co ci się wydaje słuszne. Pozostań, dopóki go nie odstawisz od piersi. Oby tylko Jahwe ziścił swe słowo". Pozostała więc kobieta w domu i karmiła syna swojego aż do odstawienia go od piersi.
1 Samuela 1 24 Gdy go odstawiła, wzięła go z sobą w drogę, zabierając również trzyletniego cielca, jedną efę mąki i bukłak wina. Przyprowadziła go do domu Jahwe, do Szilo. Chłopiec był jeszcze mały.
1 Samuela 1 25 Zabili cielca i poprowadzili chłopca przed Helego.
1 Samuela 1 26 Powiedziała ona wówczas: "Pozwól, panie mój! Na twoje życie! To ja jestem ową kobietą, która stała tu przed tobą i modliła się do Jahwe.
1 Samuela 1 27 O tego chłopca się modliłam, i spełnił Jahwe prośbę, którą do Niego zanosiłam.
1 Samuela 1 28 Oto ja oddaję go dla Jahwe. Na wszystkie dni, jak długo będzie żył, zostaje oddany na własność Jahwe". I oddali tam pokłon Jahwe.

1 Samuela 2  1 Anna modliła się mówiąc: "Raduje się me serce w Jahwe, moc moja dzięki Jahwe się wznosi, rozwarły się me usta na wrogów moich, gdyż cieszyć się mogę Twoją pomocą.
1 Samuela 2  2 Nikt tak święty jak Jahwe, prócz Ciebie nie ma nikogo, nikt taką skałą jak Bóg nasz.
1 Samuela 2  3 Nie powtarzajcie dumnych powiedzeń, z ust waszych niech nie wychodzą słowa wyniosłe, bo Jahwe jest Bogiem wszechwiedzącym: On waży uczynki.
1 Samuela 2  4 Łuk mocarzy się łamie, a słabi przepasują się mocą,
1 Samuela 2  5 za chleb najmują się syci, a głodni odpoczywają, niepłodna rodzi siedmioro, a wielodzietna więdnie.
1 Samuela 2  6 To Jahwe daje śmierć i życie, wtrąca do Szeolu i zeń wyprowadza.
1 Samuela 2  7 Jahwe uboży i wzbogaca, poniża i wywyższa.
1 Samuela 2  8 Z pyłu podnosi biedaka, z barłogu dźwiga nędzarza, by go wśród możnych posadzić, by dać mu tron chwały. Do Jahwe należą filary ziemi: na nich krąg ziemski położył.
1 Samuela 2  9 On ochrania stopy pobożnych. Występni zginą w ciemnościach, bo nie [swoją] siłą człowiek zwycięża.
1 Samuela 2 10 Jahwe wniwecz obraca opornych: przeciw nim grzmi na niebiosach. Jahwe osądza krańce ziemi, On daje potęgę królowi, wywyższa moc swego pomazańca".
1 Samuela 2 11 Elkana udał się do Rama — do swego domu. Chłopiec pozostał, by służyć Jahwe przy kapłanie Helim.
1 Samuela 2 12 Synowie Helego, istni synowie Beliala, nie zważali na Jahwe
1 Samuela 2 13 ani na prawa kapłańskie wobec ludu. Jeżeli kto składał krwawą ofiarę, gdy gotowało się mięso, zjawiał się sługa kapłana z trójzębnymi widełkami w ręku.
1 Samuela 2 14 Wkładał je do kotła albo do garnka, do rondla albo do misy, i co wydobył widełkami — zabierał kapłan. Tak postępowali ze wszystkimi Izraelitami, którzy przychodzili tam, do Szilo.
1 Samuela 2 15 Co więcej, jeszcze nie spalono tłuszczu, a już przychodził sługa kapłana i mówił temu, kto składał ofiarę: "Daj mięso na pieczeń dla kapłana. Nie weźmie on od ciebie mięsa gotowanego, tylko surowe".
1 Samuela 2 16 A gdy mówił do niego ów człowiek: "Niech przynajmniej spalę tłuszcz, wtedy weźmiesz sobie, co dusza twoja pragnie", odpowiadał mu: "Nie! Daj zaraz, a jeśli nie [dasz] — zabiorę przemocą".
1 Samuela 2 17 Grzech owych młodzieńców był wielki względem Jahwe, bo <ludzie> znieważali ofiary Jahwe.
1 Samuela 2 18 Samuel pełnił posługi wobec Jahwe jako chłopiec, ubrany w lniany efod.
1 Samuela 2 19 Matka robiła mu mały płaszcz, który przynosiła co roku, gdy przychodziła wraz z mężem złożyć doroczną ofiarę.
1 Samuela 2 20 Heli błogosławił Elkanie i jego żonie, mówiąc: "Niech Jahwe da ci potomstwo z tej żony w zamian za uproszonego, którego oddała dla Jahwe". I wracali do siebie do domu.
1 Samuela 2 21 Jahwe wejrzał na Annę: poczęła i urodziła trzech synów i dwie córki. Samuel natomiast wzrastał przy Jahwe.
1 Samuela 2 22 Heli był już bardzo stary. Słyszał on, jak postępowali jego synowie wobec wszystkich Izraelitów <i to, że żyli z kobietami, które służyły przy wejściu do Namiotu Spotkania>.
1 Samuela 2 23 Mówił więc do nich: "Czemu dopuszczacie się tych czynów, wszak od całego ludu słyszę o waszym niewłaściwym postępowaniu.
1 Samuela 2 24 Nie, synowie moi, niedobre wieści ja słyszę, mianowicie że doprowadzacie do przestępstwa lud Jahwe.
1 Samuela 2 25 Jeśli człowiek zawini przeciw człowiekowi, sprawę rozsądzi Bóg, lecz gdy człowiek zawini wobec Jahwe — któż się za nim będzie wstawiał?" Nie posłuchali jednak napomnienia swego ojca, bo Jahwe chciał, aby pomarli.
1 Samuela 2 26 Młody zaś Samuel rósł i coraz bardziej podobał się tak Jahwe, jak i ludziom.
1 Samuela 2 27 Do Helego przybył mąż Boży i powiedział mu: "Tak mówi Jahwe: Wyraźnie objawiłem się domowi twojego praojca, gdy jeszcze byli w Egipcie i należeli do [sług] domu faraona.
1 Samuela 2 28 Spośród wszystkich pokoleń izraelskich wy brałem ich sobie na kapłanów, aby przychodzili do ołtarza mojego celem składania ofiary kadzidła, aby wobec Mnie przywdziewali efod, a Ja dałem domowi ojca twojego wszystkie ofiary zapalne domu Izraela.
1 Samuela 2 29 Czemu depczecie po moich ofiarach krwawych i pokarmowych, jakie zarządziłem <w przybytku>? Dlaczego szanujesz bardziej synów swoich niźli Mnie, iż tuczycie się na najwyborniejszych z wszystkich darów Izraela — ludu mojego?
1 Samuela 2 30 Dlatego [taka] wyrocznia Jahwe, Boga Izraela: Wyraźnie powiedziałem domowi twojemu i domowi ojca twego, że będą zawsze chodzić przede Mną, lecz teraz — wyrocznia Jahwe — dalekie to ode Mnie. Tych bowiem, którzy Mnie szanują, szanuję i Ja, a tych, którzy Mnie znieważają — czeka hańba.
1 Samuela 2 31 Właśnie nadchodzą dni, w których odetnę ramię twoje i ramię domu twojego ojca, aby już nie było starca w twoim domu.
1 Samuela 2 32 Będziesz widział <ucisk przybytku>, podczas gdy Bóg udzieli Izraelowi wszelkiego dobra; w twoim domu nie będzie starca po wszystkie czasy.
1 Samuela 2 33 Nie zatracę jednak doszczętnie człowieka składającego dla Mnie ofiarę, tak by zużyły się twoje oczy, a dusza wyniszczyła się ze strapienia, podczas gdy ogół twego domu zabity zostanie [mieczem] ludzi.
1 Samuela 2 34 Znakiem, że to się spełni, będzie to, co się zdarzy twoim dwom synom, Chofniemu i Pinchasowi: obydwaj zginą tego samego dnia.
1 Samuela 2 35 Ustanowię sobie kapłana wiernego, który będzie postępował według mego serca i pragnienia. Zbuduję mu dom trwały, a on będzie chodził przed obliczem mego pomazańca na zawsze.
1 Samuela 2 36 Kto jeszcze zostanie w domu twoim, ten przyjdzie i upokorzy się przed nim, aby mieć srebrną monetę lub bochenek chleba. Będzie wołał: "Powierz mi, proszę, jaką czynność kapłańską, abym mógł zjeść kawałek chleba"".

1 Samuela 3  1 Młody Samuel usługiwał Jahwe pod okiem Helego. W owym czasie rzadko odzywał się Jahwe, a widzenia nie były częste.
1 Samuela 3  2 Pewnego dnia Heli spał w zwykłym miejscu. Oczy jego zaczęły już słabnąć i nie mógł widzieć.
1 Samuela 3  3 A światło Boże jeszcze nie zagasło. Samuel zaś spał w przybytku Jahwe, gdzie znajdowała się Arka Przymierza.
1 Samuela 3  4 Wtedy Jahwe zawołał Samuela, a ten odpowiedział: "Oto jestem".
1 Samuela 3  5 Potem pobiegł do Helego mówiąc mu: "Oto jestem: przecież mię wołałeś". Heli odrzekł: "Nie wołałem cię, wróć i połóż się spać". Położył się zatem spać.
1 Samuela 3  6 Lecz Jahwe powtórzył wołanie: "Samuelu!" Wstał Samuel i poszedł do Helego mówiąc: "Oto jestem: przecież mię wołałeś". Odrzekł mu: "Nie wołałem cię, synu. Wróć i połóż się spać".
1 Samuela 3  7 Samuel bowiem jeszcze nie znał Jahwe, a słowo Jahwe nie było mu jeszcze objawione.
1 Samuela 3  8 I znów Jahwe powtórzył po raz trzeci swe wołanie: "Samuelu!" Wstał więc i poszedł do Helego, mówiąc: "Oto jestem: Przecież mię wołałeś". Heli spostrzegł się, że to Jahwe woła chłopca.
1 Samuela 3  9 Rzekł więc Heli do Samuela: "Idź spać. Gdyby jednak kto cię wołał, odpowiedz: Mów, Jahwe, bo sługa Twój słucha". Odszedł Samuel, położył się spać na swoim miejscu.
1 Samuela 3 10 Przybył Jahwe i stanąwszy zawołał jak poprzednim razem: "Samuelu, Samuelu!" Samuel odpowiedział: "Mów, bo sługa Twój słucha".
1 Samuela 3 11 Powiedział Jahwe do Samuela: "Oto Ja uczynię taką rzecz Izraelowi, że wszystkim, którzy o niej usłyszą, zadzwoni w obydwu uszach.
1 Samuela 3 12 W dniu tym dokonam na Helim wszystkiego, co mówiłem o jego domu, od początku do końca.
1 Samuela 3 13 Dałem mu poznać, że ukarzę dom jego na wieki za grzech, o którym wiedział: synowie jego bowiem ściągają na siebie przekleństwo, a on ich nie skarcił.
1 Samuela 3 14 Dlatego przysiągłem domowi Helego: Wina domu Helego nie będzie nigdy odpuszczona ani przez ofiarę krwawą, ani przez pokarmową".
1 Samuela 3 15 Samuel leżał do rana, potem otworzył bramę przybytku Jahwe. Obawiał się jednak Samuel oznajmić Helemu o widzeniu.
1 Samuela 3 16 Lecz Heli zawołał Samuela i rzekł: "Samuelu, synu mój!" Odpowiedział i rzekł: "Oto jestem".
1 Samuela 3 17 Zagadnął: "Co to za słowa, które [Bóg] wyrzekł do ciebie? Niczego przede mną nie ukrywaj. Niechaj ci Bóg to uczyni i tamto dorzuci, gdybyś ukrył coś przede mną ze słów, które do ciebie powiedział".
1 Samuela 3 18 Samuel opowiedział więc wszystkie te słowa i nic przed nim nie zamilczał. A [Heli] rzekł: "On jest Jahwe! Niech czyni, co uznaje za dobre".
1 Samuela 3 19 Samuel dorastał, a Jahwe był z nim. Nie pozwolił upaść żadnemu jego słowu na ziemię.
1 Samuela 3 20 Wszyscy Izraelici od Dan aż do Beer-Szeby poznali, że Samuel stał się rzeczywiście prorokiem Jahwe.
1 Samuela 3 21 I w dalszym ciągu Jahwe objawiał się w Szilo, albowiem ukazywał się Samuelowi w Szilo. <Heli był bardzo stary, tymczasem jego synowie trwali w złym postępowaniu wobec Jahwe.>

1 Samuela 4  1 Słowo Samuela docierało do wszystkich Izraelitów <jako słowo Jahwe>. <W tym czasie Filistyni zgromadzili się, by walczyć przeciw Izraelitom.> Izraelici wyruszyli do walki z Filistynami. Rozbili oni obóz koło Eben-Haezer, natomiast Filistyni rozbili obóz w Afek.
1 Samuela 4  2 Filistyni przygotowali szyki bojowe przeciw Izraelitom i rozgorzała walka. Izraelici zostali pokonani przez Filistynów, tak że poległo na pobojowisku, na równinie, około czterech tysięcy ludzi.
1 Samuela 4  3 Po powrocie ludzi do obozu starsi Izraela stawiali sobie pytanie: "Dlaczego Jahwe dotknął nas klęską z ręki Filistynów? Sprowadźmy sobie tutaj Arkę Przymierza Jahwe z Szilo, ażeby znajdując się wśród nas wyzwoliła nas z ręki naszych wrogów".
1 Samuela 4  4 Lud posłał więc do Szilo i przywieziono stamtąd Arkę Przymierza Jahwe Zastępów, który zasiada na cherubach. Przy Arce Przymierza Bożego byli tam dwaj synowie Helego: Chofni i Pinchas.
1 Samuela 4  5 Gdy Arka Przymierza Jahwe dotarła do obozu, wszyscy Izraelici podnieśli głos w radosnym uniesieniu, że aż ziemia drżała.
1 Samuela 4  6 Kiedy Filistyni usłyszeli głos okrzyków, mówili: "Co znaczy ów głos tak gromkich okrzyków w obozie izraelskim?" Gdy dowiedzieli się, że Arka Jahwe przybyła do obozu,
1 Samuela 4  7 Filistyni przelękli się. Mówili: "<Ich> Bóg przybył do obozu". Wołali: "Biada nam! Nigdy dawniej czegoś podobnego nie było.
1 Samuela 4  8 Biada nam! Kto nas wybawi z mocy tych potężnych bogów? Przecież to ci sami bogowie, którzy zesłali na Egipt wszelakie plagi <na pustyni>.
1 Samuela 4  9 Trzymajcie się dzielnie i bądźcie mężni, o Filistyni, żebyście się nie stali niewolnikami Hebrajczyków, podobnie jak oni byli niewolnikami waszymi. Bądźcie więc mężni i walczcie!"
1 Samuela 4 10 Filistyni stoczyli bitwę i zwyciężyli Izraelitów, tak że uciekł każdy do swego namiotu. Klęska to była bardzo wielka. Zginęło bowiem trzydzieści tysięcy piechoty izraelskiej.
1 Samuela 4 11 Arka Boża została zabrana, a dwaj synowie Helego, Chofni i Pinchas, polegli.
1 Samuela 4 12 Pewien człowiek — Beniaminita — uciekł z pola walki i dotarł jeszcze w tym samym dniu do Szilo. Ubranie miał podarte, a głowę pokrytą ziemią.
1 Samuela 4 13 Kiedy nadszedł, Heli siedział na swym krześle obok drogi. Wyczekiwał. Niepokoił się przecież z powodu Arki Bożej. Gdy człowiek ten przyszedł, aby donieść miastu o nowinach, całe miasto podniosło krzyk.
1 Samuela 4 14 Heli posłyszawszy echo tego krzyku, zapytał: "Co oznacza ten tak wielki hałas?" Człowiek ów pospieszył i przybywszy opowiedział Helemu. —
1 Samuela 4 15 Heli miał [wtedy] dziewięćdziesiąt osiem lat. Był ociemniały: nie mógł nic widzieć.
1 Samuela 4 16 Człowiek ów rzekł do Helego: "Ja jestem tym, który przybył z obozu, z pola walki dziś uciekłem". Heli zaś zapytał: "Cóż się stało, mój synu?"
1 Samuela 4 17 Zwiastun odpowiedział: "Izraelici uciekli przed Filistynami, naród zaś poniósł ogromną klęskę. Zginęli dwaj twoi synowie, Chofni i Pinchas, Arka Boża została zabrana".
1 Samuela 4 18 Na wzmiankę o Arce Bożej Heli upadł z krzesła do tyłu, na krawędź bramy, złamał sobie kark i umarł. Był to bowiem człowiek stary i ociężały. Sprawował on sądy nad Izraelem przez czterdzieści lat.
1 Samuela 4 19 Jego synowa, a żona Pinchasa, będąc brzemienną i bliską porodu, gdy tylko dowiedziała się, że Arka Boża została zabrana, że jej teść i mąż umarli, skuliła się i porodziła, bo przyszły na nią bóle porodowe.
1 Samuela 4 20 Gdy konała, mówiły do niej kobiety, które ją otaczały: "Nie obawiaj się! Przecież urodziłaś syna". Nie odpowiedziała jednak, nie zwróciła nawet na to uwagi.
1 Samuela 4 21 Chłopca nazwała Ikabod, mówiąc: "Odstąpiła sława od Izraela" z powodu zabrania Arki Bożej oraz śmierci jej teścia i męża.
1 Samuela 4 22 Powtórzyła: "Odstąpiła sława od Izraela, gdyż Arka Boża została zabrana".

1 Samuela 5  1 Tymczasem Filistyni zabrawszy Arkę Bożą zanieśli ją z Eben-Haezer do Aszdodu.
1 Samuela 5  2 Wzięli następnie Filistyni Arkę Bożą i wnieśli do świątyni Dagona i ustawili przed Dagonem.
1 Samuela 5  3 Gdy wczesnym rankiem mieszkańcy Aszdodu wstali <i weszli do świątyni Dagona, spostrzegli, że> oto Dagon leżał twarzą do ziemi przed Arką Jahwe. Podniósłszy Dagona znów ustawili go na jego miejscu.
1 Samuela 5  4 Ale gdy następnego dnia wstali wczesnym rankiem, zauważyli, że Dagon znów leży twarzą do ziemi przed Arką Jahwe, a głowa Dagona i dwie dłonie rąk są odcięte na progu, na swoim miejscu pozostał jedynie tułów Dagona.
1 Samuela 5  5 Dlatego właśnie kapłani Dagona i wszyscy wstępujący do domu Dagona nie depczą progu Dagona w Aszdodzie do dnia dzisiejszego.
1 Samuela 5  6 Ręka Jahwe zaciążyła nad mieszkańcami Aszdodu i przeraziła ich. Ukarał On guzami tak mieszkańców Aszdodu, jak i jego okolic.
1 Samuela 5  7 Mieszkańcy Aszdodu widząc, co się dzieje, oświadczyli: "Nie może zostać Arka Boga izraelskiego wśród nas, gdyż twardą się okazała ręka Jego nad nami i nad bogiem naszym Dagonem".
1 Samuela 5  8 Zwołali więc do siebie zebranie wszystkich władców filistyńskich pytając: "Co mamy uczynić z Arką Boga izraelskiego?" Odpowiedzieli: "Arkę Boga izraelskiego trzeba przenieść do Gat". I przeniesiono tam Arkę Boga izraelskiego.
1 Samuela 5  9 Gdy tylko ją przenieśli, ręka Jahwe dotknęła miasto wielkim uciskiem, zsyłając popłoch na mieszkańców miasta, tak na małych, jak i wielkich: wystąpiły na nich guzy.
1 Samuela 5 10 Wysłali więc Arkę Bożą do Ekronu. Gdy się znalazła Arka Boża w Ekronie, zawołali jego mieszkańcy mówiąc: "Przynieśli mi Arkę Boga izraelskiego, aby mnie i lud mój oddać na zatracenie".
1 Samuela 5 11 Przez posłańców zwołali wszystkich władców filistyńskich. Powiedzieli do nich: "Odeślijcie Arkę Boga izraelskiego i niech wróci na swoje miejsce, i nie naraża na śmierć mnie i mego ludu". Popłoch bowiem ogarnął całe miasto: bardzo tam zaciążyła ręka Boga.
1 Samuela 5 12 Ci, którzy nie umarli, byli dotknięci guzami, błagalne więc głosy wznosiły się z miasta ku niebu.

1 Samuela 6  1 Przez siedem miesięcy Arka Jahwe znajdowała się w ziemi filistyńskiej.
1 Samuela 6  2 Potem zwołali Filistyni kapłanów i wieszczbiarzy mówiąc im: "Co robić z Arką Jahwe? Wskażcie nam, w jaki sposób odeślemy ją na miejsce?"
1 Samuela 6  3 Odpowiedzieli: "Jeśli macie odesłać Arkę Boga izraelskiego, nie odsyłajcie jej z niczym. Koniecznie trzeba dołączyć do niej dar pokutny. Wtedy wyzdrowiejecie i dowiecie się, dlaczego nie odstępuje od was Jego ręka".
1 Samuela 6  4 Zapytali się: "Jakiż dar mamy złożyć?" Odpowiedzieli: "Według liczby władców filistyńskich pięć guzów złotych i pięć myszy złotych, ta sama bowiem plaga dotknęła was, jak i waszych władców.
1 Samuela 6  5 Sporządźcie podobizny guzów i podobizny myszy, które niszczą kraj, a oddajcie cześć Bogu Izraela, może odejmie rękę swą od was, od bogów waszych i od waszego kraju.
1 Samuela 6  6 Dlaczego upieracie się w sercach waszych tak, jak upierali się Egipcjanie i faraon? Czy nie pozwolili im odejść, dopiero odkąd ich [Jahwe] ukarał?
1 Samuela 6  7 Teraz więc weźcie i przygotujcie nowy wóz i dwie mleczne krowy, które nie miały na sobie jarzma, zaprzęgnijcie krowy do wozów, cielęta od nich odpro wadzicie do obory.
1 Samuela 6  8 Weźmiecie potem Arkę Jahwe i umieścicie ją na wozie, a wyroby ze złota, które oddać macie jako dar pokutny, umieścicie w skrzynce obok niej i tak poślecie ją w drogę.
1 Samuela 6  9 Zwrócicie jednak uwagę na to: jeżeli skieruje się ona do swego kraju, to jest do Bet-Szemesz, wiedzcie, że to On sprowadził na nas nieszczęście, a jeśli nie, to będziemy wiedzieli, że nie Jego ręka nas dotknęła; to, co się stało, było przypadkiem".
1 Samuela 6 10 Ludzie uczynili w ten sposób: wzięli dwie mleczne krowy i zaprzęgli je do wozu. Cielęta od nich zatrzymali w oborze.
1 Samuela 6 11 Arkę Jahwe umieścili na wozie, a także skrzynkę ze złotymi myszami i z podobiznami swoich guzów.
1 Samuela 6 12 Krowy poszły prostą drogą w kierunku Bet-Szemesz, a idąc tą samą drogą i rycząc nie zbaczały ani w prawo, ani w lewo. Filistyńscy władcy zaś szli za nimi aż do granic Bet-Szemesz.
1 Samuela 6 13 W Bet-Szemesz na równinie odbywały się żniwa pszenicy. Podniósłszy oczy żniwiarze dostrzegli arkę i uradowali się jej widokiem.
1 Samuela 6 14 Wóz dotarł na pole Jozuego z Bet-Szemesz i tam się zatrzymał. Leżał tam wielki kamień. Wóz drewniany porąbano, a krowy złożono dla Jahwe na ofiarę całopalną.
1 Samuela 6 15 Lewici zdjęli z wozu Arkę Jahwe i znajdującą się razem skrzynkę, w której ułożone były złote przedmioty: ułożyli je na wielkim kamieniu. Ludzie z Bet-Szemesz dokonali całopalenia i złożyli w tym dniu ofiary dla Jahwe.
1 Samuela 6 16 Pięciu władców filistyńskich zobaczywszy to wszystko, jeszcze tego samego dnia powróciło do Ekronu.
1 Samuela 6 17 Guzy złożone przez Filistynów, jako dar pokutny dla Jahwe, są następujące: jeden za Aszdod, jeden za Gazę, jeden za Aszkelon, jeden za Gat, jeden za Ekron.
1 Samuela 6 18 Prócz tego były złote myszy według liczby miejscowości filistyńskich, podlegających pięciu władcom, tak z miast umocnionych, jak i z miejscowości otwartych. Świadectwem na to [wszystko] jest wielki kamień, na którym postawiono Arkę Jahwe. Istnieje on aż do dnia dzisiejszego na polu Jozuego z Bet-Szemesz.
1 Samuela 6 19 Synowie Jechoniasza nie uczestniczyli jednak w radości, jaka była udziałem ludzi z Bet-Szemesz, gdy przyszli zobaczyć Arkę Jahwe. Dlatego zabił On siedemdziesięciu ludzi spośród nich. Lud zasmucił się, ponieważ Jahwe dotknął ich wielką plagą.
1 Samuela 6 20 Mówili więc mieszkańcy Bet-Szemesz: "Któż zdoła stanąć przed obliczem Jahwe, tym Bogiem świętym? Do kogo uda się On od nas?"
1 Samuela 6 21 Wysłali więc posłów do Kiriat-Jearim z zawiadomieniem: "Filistyni oddali Arkę Jahwe. Przybywajcie i weźcie ją do siebie".

1 Samuela 7  1 Przybyli mieszkańcy Kiriat-Jearim, zabrali Arkę Jahwe i wprowadzili ją do domu Abinadaba na wzgórzu, Eleazara zaś, syna jego, poświęcili, aby strzegł Arki Jahwe.
1 Samuela 7  2 Od chwili przybycia arki do Kiriat-Jearim upłynął długi okres lat dwudziestu. Cały dom Izraela zatęsknił za Jahwe.
1 Samuela 7  3 Wtedy Samuel tak powiedział do całego domu Izraela: "Jeśli się chcecie nawrócić do Jahwe z całego serca, usuńcie spośród siebie wszystkich bogów obcych i Asztarty, a skierujcie wasze serca ku Jahwe, służcie więc tylko Jemu, a wybawi was z rąk Filistynów".
1 Samuela 7  4 Synowie Izraela usunęli Baalów i Asztarty i służyli tylko samemu Jahwe.
1 Samuela 7  5 Wtedy zarządził Samuel: "Zgromadźcie wszystkich Izraelitów do Mispa: będę się modlił za wami do Jahwe".
1 Samuela 7  6 Zgromadzili się w Mispa i czerpali wodę, którą rozlewali przed Jahwe. Pościli również w tym dniu, tam też wołali: "Zgrzeszyliśmy przeciw Jahwe". Samuel sprawował sądy nad synami Izraela w Mispa.
1 Samuela 7  7 Skoro Filistyni posłyszeli, że Izraelici zebrali się w Mispa, władcy Filistynów wyruszyli przeciw Izraelitom. Kiedy usłyszeli o tym synowie Izraela, zlękli się Filistynów.
1 Samuela 7  8 Wtedy Izraelici prosili Samuela: "Nie przestawaj modlić się za nami do naszego Boga, Jahwe, aby nas wybawił z rąk Filistynów".
1 Samuela 7  9 Samuel wziął jedno jagnię ssące i złożył je na całopalenie dla Jahwe; wołał do Jahwe w sprawie Izraela, a Jahwe go wysłuchał.
1 Samuela 7 10 W czasie gdy Samuel składał całopalną ofiarę, Filistyni przystąpili do walki z Izraelitami. W tym dniu zagrzmiał Jahwe potężnym gromem przeciw Filistynom, wywołując popłoch, tak iż ponieśli klęskę wobec Izraelitów.
1 Samuela 7 11 Mężowie izraelscy wyruszyli z Mispa i puścili się w pogoń za Filistynami. Bili ich aż do Bet-Kar.
1 Samuela 7 12 Potem Samuel wziął jeden kamień i ustawił między [miastami] Mispa i Jeszana, nazywając go Eben-Haezer, mówiąc: "Aż dotąd wspierał nas Jahwe.
1 Samuela 7 13 Tak zostali pokonani Filistyni, że nie wkraczali już odtąd do krainy izraelskiej. Ręka Jahwe zawisła nad Filistynami po wszystkie dni życia Samuela.
1 Samuela 7 14 Powróciły do Izraela miasta, które zabrali im Filistyni od Ekronu aż do Gat; Izraelici zabrali z ręki Filistynów również te ziemie, które do nich należały. Nastał też okres pokoju między Izraelem i Amorytami.
1 Samuela 7 15 Samuel sprawował sądy nad Izraelem przez cały ciąg swego życia.
1 Samuela 7 16 Corocznie odbywał podróż do Betel, Gilgal i Mispa, sprawując sądy nad Izraelem we wszystkich tych miejscowościach.
1 Samuela 7 17 Potem wracał do Rama, tam bowiem był jego dom, tam także sądził Izraela, tam również zbudował ołtarz dla Jahwe.

1 Samuela 8  1 Kiedy jednak Samuel się postarzał, sędziami nad Izraelem ustanowił swoich synów.
1 Samuela 8  2 Pierworodny syn jego nazywał się Joel, drugiemu było na imię Abiasz: sądzili oni w Beer-Szebie.
1 Samuela 8  3 Jednak synowie jego nie chodzili jego drogą: szukali własnych korzyści, przyjmowali podarunki, wypaczali prawo.
1 Samuela 8  4 Zebrała się więc cała starszyzna Izraela i udała się do Samuela do Rama.
1 Samuela 8  5 Odezwali się do niego: "Oto ty się zestarzałeś, a synowie twoi nie postępują twoimi drogami: ustanów raczej nad nami króla, aby nami rządził, tak jak to jest u innych narodów".
1 Samuela 8  6 Nie podobało się Samuelowi to, że mówili: "Daj nam króla, aby nami rządził". Modlił się więc Samuel do Jahwe.
1 Samuela 8  7 A Jahwe rzekł do Samuela: "Wysłuchaj głosu ludu we wszystkim, co mówi do ciebie, bo nie ciebie odrzucają, lecz Mnie odrzucają jako króla nad sobą.
1 Samuela 8  8 Podobnie jak postępowali od dnia, w którym ich wyprowadziłem z Egiptu, aż do dnia dzisiejszego, porzucając Mnie i służąc innym bogom, tak postępują i z tobą.
1 Samuela 8  9 Teraz jednak wysłuchaj ich głosu, tylko wyraźnie ich ostrzeż i oznajmij im prawo króla, który ma nad nimi panować".
1 Samuela 8 10 I powtórzył Samuel wszystkie słowa Jahwe ludowi, który od niego zażądał króla.
1 Samuela 8 11 Mówił: "Oto jest prawo króla mającego nad wami panować: Synów waszych będzie on brał do swego rydwanu i swych koni, aby biegali przed jego rydwanem.
1 Samuela 8 12 I uczyni ich tysiącznikami, pięćdziesiątnikami, robotnikami na roli swojej i żniwiarzami. Przygotowywać też będą broń wojenną i zaprzęgi do rydwanów.
1 Samuela 8 13 Córki wasze zabierze do przyrządzania wonności oraz na kucharki i piekarki.
1 Samuela 8 14 Zabierze również najlepsze wasze ziemie uprawne, winnice i sady oliwkowe, a podaruje je swoim sługom.
1 Samuela 8 15 Zasiewy wasze i winobranie obciąży dziesięciną i odda ją swoim dworzanom i sługom.
1 Samuela 8 16 Weźmie wam również waszych niewolników, niewolnice, waszych najlepszych młodzieńców i osły wasze i zatrudni pracą dla siebie.
1 Samuela 8 17 Nałoży dziesięcinę na trzodę waszą, wy zaś będziecie jego sługami.
1 Samuela 8 18 Będziecie sami narzekali na króla, którego sobie wybierzecie, ale Jahwe was wtedy nie wysłucha".
1 Samuela 8 19 Odrzucił lud radę Samuela i wołał: "Nie, lecz król będzie nad nami,
1 Samuela 8 20 abyśmy byli jak wszystkie narody, aby nas sądził nasz król, aby nam przewodził i prowadził nasze wojny!"
1 Samuela 8 21 Samuel wysłuchał wszystkich słów ludu i powtórzył je uszom Jahwe.
1 Samuela 8 22 A Jahwe rzekł do Samuela: "Wysłuchaj ich żądania i ustanów im króla". Wtedy rzekł Samuel do mężów izraelskich: "Niech każdy wróci do swojego miasta".

1 Samuela 9  1 Był pewien dzielny wojownik z rodu Beniamina — a na imię mu było Kisz, syn Abiela, syna Serora, syna Bekorata, syna Afijacha, syna Beniamina.
1 Samuela 9  2 Miał on syna imieniem Saul, wysokiego i dorodnego, a nie było od niego piękniejszego człowieka wśród synów izraelskich. Wzrostem o głowę przewyższał cały lud.
1 Samuela 9  3 Gdy zaginęły oślice Kisza, ojca Saula, rzekł Kisz do swego syna, Saula: "Weź z sobą jednego z chłopców i udaj się na poszukiwanie oślic".
1 Samuela 9  4 Przeszli więc przez górę Efraima, przeszli przez ziemię Szalisza, lecz ich nie znaleźli. Powędrowali przez krainę Szaalim. Też ich nie było. Poszli do ziemi Jemini i również nie znaleźli.
1 Samuela 9  5 Gdy dotarli do ziemi Suf, rzekł Saul do swego chłopca, który mu towarzyszył: "Powracajmy, by czasem mój ojciec, zaniechawszy troski o oślice, nie trapił się o nas".
1 Samuela 9  6 Ten mu odpowiedział: "Oto w mieście tym żyje mąż Boży, człowiek poważny: co powie, wszystko się staje; chodźmy tam teraz, aby udzieli! nam pouczenia w tej sprawie, dla której jesteśmy w drodze".
1 Samuela 9  7 Rzekł Saul do chłopca: "Dobrze, pójdziemy, lecz co zaniesiemy temu człowiekowi? Chleb bowiem wyczerpał się w naszych workach, żadnego zaś daru nie mamy, który moglibyśmy zanieść mężowi Bożemu. Co mamy z sobą?"
1 Samuela 9  8 Chłopiec znów odpowiedział Saulowi: "Znalazłem u siebie czwartą część sykla srebrnego, oddam ją mężowi Bożemu, może wskaże nam drogę".
1 Samuela 9  9 Ktokolwiek dawniej w Izraelu szedł o coś pytać Boga, mówił: "Chodźmy do Widzącego". Proroka bowiem dzisiejszego w owym czasie nazywano "Widzącym".
1 Samuela 9 10 Rzekł Saul do swego chłopca: "Słusznie mówisz. Chodźmy". Udali się do miasta, w którym przebywał mąż Boży.
1 Samuela 9 11 Kiedy szli pod górę drogą do miasta, spotkali dziewczęta, które wyszły naczerpać wody. Zapytali je: "Czy tu mieszka Widzący?"
1 Samuela 9 12 Odpowiedziały: "Tak, oto jest przed tobą, pospiesz się, gdyż dziś przyszedł do miasta. Dziś bowiem lud składa ofiarę na wyżynie.
1 Samuela 9 13 Gdy wejdziecie do miasta, spotkacie go tam, zanim wyjdzie ucztować na wyżynę; lud nie je nic, dopóki on nie przybędzie. On bowiem błogosławi ofiarę, a wtedy dopiero jedzą zaproszeni. A teraz idźcie, to go zaraz znajdziecie".
1 Samuela 9 14 Ruszyli więc ku miastu. Kiedy weszli do bramy miasta, Samuel właśnie szedł naprzeciw nich, udając się na wyżynę.
1 Samuela 9 15 Jahwe objawił zaś Samuelowi na dzień przed przybyciem do niego Saula, mówiąc mu:
1 Samuela 9 16 "W dniu jutrzejszym o tym czasie poślę do ciebie człowieka z ziemi Beniamina. Jego namaścisz na wodza ludu mego izraelskiego. On wybawi mój lud z ręki Filistynów, wejrzałem bowiem na mój lud, gdyż do mnie dotarło jego wołanie".
1 Samuela 9 17 Kiedy Samuel spostrzegł Saula, odezwał się do niego Jahwe: "Oto ten człowiek, o którym ci mówiłem, ten, który ma rządzić moim ludem".
1 Samuela 9 18 Saul zbliżył się tymczasem do Samuela w bramie i rzekł: "Wskaż mi, proszę cię, gdzie jest dom Widzącego".
1 Samuela 9 19 Samuel odparł Saulowi: "To ja jestem Widzący. Chodź ze mną na wyżynę! Dziś jeść będziecie ze mną, a jutro pozwolę ci odejść, powiem ci też wszystko, co jest w twym sercu.
1 Samuela 9 20 A co do oślic, które ci zginęły przed trzema dniami, nie trap się, bo się znalazły. Czyje jest zresztą wszystko to, co Izrael ma wartościowego? Czyż nie twoje i całego domu twojego ojca?"
1 Samuela 9 21 Odpowiedział mu Saul: "Czyż ja nie jestem Beniaminitą — z jednego z najmniejszych pokoleń izraelskich, a ród mój czyż nie jest najniższy ze wszystkich rodów pokolenia Beniamina? Czemuż więc odzywasz się do mnie tymi słowami?"
1 Samuela 9 22 Samuel zabrał ze sobą Saula i jego chłopca, zaprowadził do sali i dał mu miejsce naczelne wśród zaproszonych, a było ich około trzydziestu ludzi.
1 Samuela 9 23 Odezwał się Samuel do kucharza: "Podaj tę część, którą ci przekazałem, o której też powiedziałem ci: Zatrzymaj ją u siebie".
1 Samuela 9 24 Kucharz podniósł łopatkę i to, co było przy niej, i położył przed Saulem. I odezwał się [Samuel]: "Oto, co pozostało, leży przed tobą: jedz! Zostało to bowiem zachowane dla ciebie umyślnie, gdy postanowiłem zwołać lud". I tak Saul jadł tego dnia z Samuelem.
1 Samuela 9 25 Gdy zeszli z wyżyny do miasta, zrobiono Saulowi posłanie na tarasie,
1 Samuela 9 26 a on położył się spać. Gdy wschodziła zorza, Samuel obudził Saula na tarasie, mówiąc: "Wstań, abym cię w drogę wyprawił". Saul więc wstał i wyszli z domu obaj, on i Samuel.
1 Samuela 9 27 Gdy schodzili ku granicy miasta, Samuel odezwał się do Saula: "Po-wiedz chłopcu, aby poszedł przed nami". A gdy ten poszedł, [powiedział]: "Zatrzymaj się teraz, bym ci oznajmił słowo Boże".

1 Samuela 10  1 Samuel wziął wtedy naczyńko z olejem i wylał go na jego głowę, ucałował i rzekł: "Czyż nie <Jahwe namaścił cię na wodza swego ludu, Izraela? Ty więc będziesz rządził ludem Jahwe i wybawisz go z ręki jego wrogów dokoła. A oto znak dla ciebie, że> Jahwe cię namaścił na wodza nad swoim dziedzictwem:
1 Samuela 10  2 Gdy dziś ode mnie odejdziesz, napotkasz w Selsach, przy grobie Racheli, niedaleko od granicy Beniamina, dwóch mężczyzn. Oni ci powiedzą: "Znalazły się oślice, których poszedłeś szukać". Tymczasem ojciec twój nie myśli o oślicach, lecz trapi się o was mówiąc: "Co mam uczynić dla mego syna?"
1 Samuela 10  3 Gdy przejdziesz stamtąd dalej i dotrzesz do dębu Tabor, spotkają cię tam trzej mężczyźni, udający się do Boga w Betel: jeden będzie niósł troje koźląt, drugi będzie niósł trzy okrągłe chleby, a trzeci będzie niósł bukłak wina.
1 Samuela 10  4 Pozdrowią cię i dadzą ci dwa bochenki chleba, i weźmiesz je z ich rąk.
1 Samuela 10  5 Później dotrzesz do Gibea Bożego, gdzie się znajduje załoga filistyńska. Gdy zajdziesz do miasta, napotkasz gromadę proroków zstępujących z wyżyny. Będą mieli ze sobą harfy, flety, bębny i cytry, a sami będą w prorockim uniesieniu.
1 Samuela 10  6 Ciebie też opanuje duch Jahwe i będziesz prorokował wraz z nimi, i staniesz się innym człowiekiem.
1 Samuela 10  7 Gdy ci się spełnią te znaki, uczyń, co zdoła twa ręka, gdyż Bóg będzie z tobą.
1 Samuela 10  8 Pójdziesz przede mną do Gilgal, a ja później przyjdę do ciebie, aby złożyć całopalenia i ofiary pojednania. Czekaj na mnie przez siedem dni, aż przyjdę do ciebie, aby cię pouczyć, co masz czynić".
1 Samuela 10  9 Gdy tylko [Saul] odwrócił się i miał odejść od Samuela, Bóg zmienił jego serce na inne i w tym dniu spełniły się wszystkie owe znaki.
1 Samuela 10 10 Skoro przybyli stamtąd do Gibea, spotkał się z gromadą proroków i opanował go duch Boży. Prorokował też wśród nich.
1 Samuela 10 11 A kiedy wszyscy, którzy go znali przedtem, spostrzegli, że on prorokuje razem z prorokami, pytali się nawzajem: "Co się stało z synem Kisza? Czy i Saul między prorokami?"
1 Samuela 10 12 Na to odezwał się pewien człowiek spośród nich: "Któż jest ich ojcem?" Dlatego też powstało przysłowie: "Czy i Saul między prorokami?"
1 Samuela 10 13 Kiedy przestał prorokować, udał się na wyżynę.
1 Samuela 10 14 Stryj Saula zapytał jego i jego chłopca: "Gdzie chodziliście?" Odpowiedział: "Aby poszukać oślic. Widząc, że ich nie ma, udaliśmy się do Samuela".
1 Samuela 10 15 Stryj znów postawił Saulowi pytanie: "Opowiedz — proszę cię — to, co wam mówił Samuel".
1 Samuela 10 16 Na to Saul odpowiedział stryjowi: "Zapewnił nas, że oślice zostały odnalezione". Sprawy jednak władzy królewskiej, o której mówił Samuel, nie wyjawił mu.
1 Samuela 10 17 Tymczasem Samuel zwołał lud do Mispa.
1 Samuela 10 18 Odezwał się wtedy do Izraelitów: "Tak mówi Jahwe, Bóg Izraela: Wyprowadziłem Izraelitów z Egiptu i wyzwoliłem was z ręki Egiptu i z ręki wszystkich królestw, które was ciemiężyły.
1 Samuela 10 19 Lecz wy teraz odrzuciliście Boga waszego, który uwolnił was od wszystkich nieszczęść i ucisków i rzekliście Mu: "Ustanów króla nad nami". Ustawcie się więc przed Jahwe według pokoleń i według rodów".
1 Samuela 10 20 Samuel kazał wystąpić wszystkim pokoleniom Izraela i padł los na pokolenie Beniamina.
1 Samuela 10 21 Nakazał potem, by wystąpiło pokolenie Beniamina według swoich rodów, i padł los na ród Matriego. <I nakazał wystąpić z rodu Matriego po jednemu>, a los padł na Saula, syna Kisza. Szukano go, lecz nie znaleziono.
1 Samuela 10 22 Jeszcze pytali się Jahwe: "Czy ten człowiek tu przybył?" Odrzekł Jahwe: "Oto tam ukrył się w taborze".
1 Samuela 10 23 Pobiegli więc i przyprowadzili go stamtąd. Gdy stanął w środku ludu, wzrostem przewyższał cały lud o głowę.
1 Samuela 10 24 Rzekł wtedy Samuel do całego narodu: "Czy widzicie, że temu, którego wybrał Jahwe, nikt z całego ludu nie dorówna?" A wszyscy ludzie wydali okrzyk wołając: Niech żyje król!
1 Samuela 10 25 Wtedy Samuel ogłosił ludowi prawa władzy królewskiej, zapisał je w księdze i złożył ją przed Jahwe. Następnie odprawił Samuel wszystkich ludzi do domów.
1 Samuela 10 26 Również i Saul udał się do swego domu w Gibea, a towarzyszyli mu wojownicy, których serca Bóg poruszył.
1 Samuela 10 27 Tymczasem synowie Beliala mówili: "W czym ten może nam pomóc?" I wzgardzili nim, nie złożyli mu też daru, ale on nie zwracał na to uwagi.

1 Samuela 11  1 Nadciągnął Nachasz Ammonita i oblegał miasto Jabesz w Gileadzie. Oznajmili Nachaszowi wszyscy mieszkańcy Jabesz: "Zawrzyj z nami przymierze, a będziemy ci służyć".
1 Samuela 11  2 Odrzekł im Nachasz Ammonita: "Zawrę z wami przymierze pod warunkiem, że każdemu z was wyłupię prawe oko: tak nałożę hańbę na całego Izraela".
1 Samuela 11  3 Na to starsi z Jabesz dali taką odpowiedź: "Zostaw nam siedem dni na rozesłanie posłów po całym kraju izraelskim. Jeśli nie znajdzie się nikt, kto nam pomoże, poddamy się tobie".
1 Samuela 11  4 Kiedy przybyli posłowie do Gibea, miasta Saula, i opowiedzieli te słowa ludziom podnieśli wszyscy głos i płakali.
1 Samuela 11  5 Ale właśnie Saul wracał za wołami z pola i pytał się: "Co się stało ludziom, że płaczą". Opowiedzieli mu słowa mieszkańców Jabesz.
1 Samuela 11  6 Opanował wtedy Saula Duch Boży, gdy słuchał tych słów, i wpadł w wielki gniew.
1 Samuela 11  7 Wziął parę wołów, porąbał je i przez posłańców rozesłał po całej krainie Izraela z wyzwaniem: "Tak się postąpi z wołami każdego, kto nie wyruszy za Saulem i za Samuelem". Na cały lud padła bojaźń Jahwe i wyruszyli jak jeden mąż.
1 Samuela 11  8 [Saul] dokonał ich przeglądu w Bezek i było trzysta tysięcy z Izraela i trzydzieści tysięcy z Judy.
1 Samuela 11  9 Powiedzieli więc do przybyłych posłańców: "Donieście mężom z Jabesz w Gileadzie: Jutro, gdy słońce będzie gorące, nadciągnie wam pomoc". Posłowie wrócili, a gdy oznajmili to mieszkańcom Jabesz, ci ucieszyli się.
1 Samuela 11 10 Mieszkańcy Jabesz powiedzieli: "Jutro zejdziemy do was i uczynicie z nami wszystko, co wam się wyda słuszne".
1 Samuela 11 11 Nazajutrz Saul podzielił lud na trzy oddziały, które w czasie porannej straży wdarły się w środek obozu. I zabijali Ammonitów aż do dziennej spiekoty. Pozostali rozpierzchli się tak, że dwóch razem nie zostało.
1 Samuela 11 12 I mówił lud do Samuela: "Kto to mówił: Czy Saul może nad nami królować? Oddajcie nam tych mężów, abyśmy im śmierć zadali".
1 Samuela 11 13 Saul na to odrzekł: "W tym dniu nikt nie umrze, gdyż dzisiaj sprawił Jahwe, że Izraelici zwyciężyli".
1 Samuela 11 14 Samuel odezwał się do ludu: "Chodźcie, udamy się do Gilgal, tam na nowo ustalona będzie władza królewska".
1 Samuela 11 15 Wszyscy wyruszyli do Gilgal i obwołali tam królem Saula, przed obliczem Jahwe w Gilgal. Tam też przed Jahwe złożyli ofiary pojednania. Saul radował się bardzo wraz z całym ludem izraelskim.

1 Samuela 12  1 Przemówił Samuel do wszystkich Izraelitów: "Oto posłuchałem waszego głosu we wszystkim, coście do mnie mówili, i ustanowiłem króla nad wami.
1 Samuela 12  2 Dlatego też jest to król, który przewodzić wam będzie, ja tymczasem zestarzałem się i osiwiałem, a synowie moi: oto są z wami. Ja przewodziłem wam od młodości aż do dziś.
1 Samuela 12  3 Oto jestem. Oskarżajcie mnie przed Jahwe i przed Jego pomazańcem. Czy wziąłem komu wołu, czy zabrałem czyjego osła, czy komu wyrządziłem krzywdę lub gnębiłem, albo z czyjej ręki przyjąłem dar, aby zakryć oczy na jego sprawę? Zwrócę wam wszystko".
1 Samuela 12  4 Odpowiedzieli na to: "Nie byliśmy krzywdzeni ani gnębieni, nie wziąłeś też niczego z niczyjej ręki".
1 Samuela 12  5 Rzekł więc znowu: "Jahwe mi świadkiem i dzisiejszy Jego pomazaniec wobec was, że nic nie znaleźliście w moim ręku". Odpowiedzieli: "On świadkiem".
1 Samuela 12  6 Odezwał się znów Samuel do ludu: <"Świadkiem jest> Jahwe, który ustanowił Mojżesza i Aarona i który przodków waszych wyprowadził z ziemi egipskiej.
1 Samuela 12  7 Podejdźcie więc teraz, a będę wiódł z wami spór w obecności Jahwe w sprawie dobrodziejstw Jahwe, jakie świadczył wobec was i waszych przodków.
1 Samuela 12  8 Gdy Jakub przybył do Egiptu, <a Egipcjanie ich uciemiężyli>, przodkowie wasi wołali do Jahwe. Jahwe posłał Mojżesza i Aarona, którzy wyprowadzili ich z Egiptu i osiedlili ich na tym miejscu.
1 Samuela 12  9 Potem zapomnieli o Bogu swoim, Jahwe. Wtedy oddał ich w ręce Sisery, dowódcy wojsk Chasoru, i w ręce Filistynów, i w ręce króla Moabu i prowadzili z nimi wojnę.
1 Samuela 12 10 Wołali wtedy do Jahwe: "Zgrzeszyliśmy, bo opuściliśmy Jahwe, służąc Baalom i Asztartom. Teraz jednak wybaw nas z ręki naszych wrogów, a będziemy tobie służyli".
1 Samuela 12 11 Jahwe wysłał wtedy Jerubbaala, Bedana. Jeftego i Samuela. Uwolnił was z ręki wrogów okolicznych, tak iż mieszkaliście bezpieczni.
1 Samuela 12 12 Gdy spostrzegliście, że Nachasz, król Ammonitów, nadciąga przeciw wam, powiedzieliście mi: "Nie! Król będzie nad nami panował!" Tymczasem wasz Bóg, Jahwe, jest królem waszym.
1 Samuela 12 13 Teraz więc oto jest król, którego wybraliście, ten, o którego prosiliście. Oto Jahwe ustanowił nad wami króla.
1 Samuela 12 14 Jeśli będziecie się bali Jahwe, służyli Mu i słuchali Jego głosu, nie sprzeciwiali się nakazom Jahwe, jeśli będziecie tak wy, jak i wasz król, który nad wami panuje, szli za Jahwe, Bogiem waszym [wtedy Jahwe będzie z wami].
1 Samuela 12 15 Ale jeżeli nie będziecie słuchać głosu Jahwe i sprzeciwiać się będziecie Jego nakazom, ręka Jahwe będzie przeciw wam, podobnie jak była przeciw waszym przodkom.
1 Samuela 12 16 Przystąpcie teraz, a zobaczycie wielkie wydarzenie, którego Jahwe dokona na waszych oczach.
1 Samuela 12 17 Czy to nie teraz są żniwa pszeniczne? Zawołam do Jahwe, a ześle grzmoty i deszcz, abyście poznali i zobaczyli, że wielkie jest wasze wykroczenie, którego dopuściliście się wobec Jahwe, domagając się króla dla siebie".
1 Samuela 12 18 Samuel wołał więc do Jahwe, a Jahwe zesłał grzmoty i deszcz w tym samym dniu. Cały naród bardzo się przeląkł tak Jahwe, jak i Samuela.
1 Samuela 12 19 Mówił cały naród do Samuela: "Módl się do Jahwe, twego Boga, za swymi sługami, abyśmy nie zginęli. Dodaliśmy bowiem do wszystkich naszych win to, że żądaliśmy dla siebie króla".
1 Samuela 12 20 Na to Samuel dał ludowi odpowiedź: "Nie bójcie się. Wprawdzie dopuściliście się wielkiego grzechu, nie opuszczajcie jednak Jahwe, lecz służcie Mu z całego serca.
1 Samuela 12 21 Nie odstępujcie od Niego, idąc za marnością, za tym, co nie pomoże i nie ocali, dlatego że jest marnością.
1 Samuela 12 22 Nie porzuci bowiem Jahwe ludu swojego, postanowił was bowiem uczynić ludem swoim przez wzgląd na swe wielkie imię.
1 Samuela 12 23 Jeśli o mnie chodzi, niech to będzie ode mnie dalekie, bym zgrzeszył przeciw Jahwe, przestając się za was modlić: będę wam pokazywał drogę dobrą i prostą.
1 Samuela 12 24 Bójcie się jedynie Jahwe, służcie Mu w prawdzie z całego serca: spójrzcie, jak wiele wam wyświadczył.
1 Samuela 12 25 Lecz gdybyście czynili zło, zginiecie tak wy, jak i wasz król".

1 Samuela 13  1 <...>
1 Samuela 13  2 Saul wybrał sobie trzy tysiące ludzi z Izraelitów. Dwa tysiące pozostało przy Saulu w Mikmas i na wzgórzu Betel, tysiąc zaś przy Jonatanie w Gibea Beniamina, a resztę wojska rozpuścił do domów.
1 Samuela 13  3 Jonatan pobił załogę filistyńską, która była w Geba. Usłyszeli to Filistyni. Saul oznajmił o tym głosem trąby w całym kraju, mówiąc: "Niech usłyszą o tym Hebrajczycy".
1 Samuela 13  4 Wszyscy Izraelici usłyszeli to, co mówiono: Saul pobił załogę filistyńską, a Izrael z tego powodu znienawidzony został przez Filistynów. Zwołano lud, aby wyruszył za Saulem do Gilgal.
1 Samuela 13  5 Również i Filistyni zgromadzili się do walki przeciw Izraelowi: trzy tysiące rydwanów i sześć tysięcy konnicy, piechoty zaś było tak wiele, jak piasku nad brzegiem morza. Przybywszy rozłożyli obóz w Mikmas, po wschodniej stronie Bet-Awen.
1 Samuela 13  6 Kiedy Izraelici spostrzegli, że są w niebezpieczeństwie, jako że gromada podeszła już blisko, pochowali się w jaskiniach, rozpadlinach, skałach, dołach i cysternach.
1 Samuela 13  7 Hebrajczycy tymczasem przeprawili się przez Jordan do ziemi Gada i Gileadu. Ponieważ Saul był w Gilgal, odchodził od niego cały naród, strwożony.
1 Samuela 13  8 Siedem dni czekał stosownie do terminu podanego przez Samuela. Samuel nie przychodził jednak do Gilgal, dlatego odchodził lud od niego.
1 Samuela 13  9 Wtedy Saul rzekł: "Przygotujcie mi całopalenie i ofiarę pojednania". I złożył całopalenie.
1 Samuela 13 10 Zaledwie skończył składać całopalenie, przybył właśnie Samuel. Saul wyszedł naprzeciw niego, aby go pozdrowić.
1 Samuela 13 11 Rzekł Samuel: "Cóż uczyniłeś?" Odpowiedział Saul: "Ponieważ widziałem, że lud ode mnie odchodzi, a ty nie przybywasz w oznaczonym czasie, gdy tymczasem Filistyni gromadzą się w Mikmas,
1 Samuela 13 12 wtedy sobie powiedziałem: Filistyni zstąpią do mnie do Gilgal, a ja nie zjednałem sobie Jahwe! Przezwyciężyłem się więc i złożyłem całopalenie".
1 Samuela 13 13 I rzekł Samuel do Saula: "Popełniłeś błąd: Gdybyś zachował przykazanie twego Boga, Jahwe, które ci nałożył, niechybnie umocniłby Jahwe twoje panowanie nad Izraelem na wieki.
1 Samuela 13 14 A teraz panowanie twoje nie ostoi się. Jahwe wyszukał sobie człowieka według swego serca: ustanowił go Jahwe wodzem swego ludu, nie zachowałeś bowiem tego, co ci Jahwe polecił".
1 Samuela 13 15 Samuel wstał i udał się z Gilgal, <by pójść swoją drogą. A pozostały lud poszedł za Saulem naprzeciw wojownikom i przybył z Gilgal> do Gibea Beniamina. Saul dokonał przeglądu ludu, znajdującego się przy nim w liczbie około sześciuset ludzi.
1 Samuela 13 16 Saul, syn jego Jonatan i lud, który się przy nim znajdował, zostali w Gibea Beniamina, Filistyni zaś obozowali w Mikmas.
1 Samuela 13 17 Z obozu filistyńskiego wyruszył oddział niszczycielski w liczbie trzech hufców. Jeden hufiec udał się w drogę do Ofra, do ziemi Szual.
1 Samuela 13 18 Inny zaś hufiec skierował się w drogę do Bet-Choron, jeszcze inny hufiec poszedł drogą ku granicy biegnącej nad doliną Seboim w kierunku pustyni.
1 Samuela 13 19 W całej ziemi izraelskiej nie było [wtedy] żadnego kowala, dlatego że mówili Filistyni: "Niech Hebrajczycy nie sporządzają sobie mieczów i włóczni!"
1 Samuela 13 20 Wszyscy Izraelici chodzili do Filistynów ostrzyć swój lemiesz, topór, siekierę lub motykę.
1 Samuela 13 21 Potem płacili za ostrzenie lemiesza i topora dwie trzecie sykla, a jedną trzecią sykla za siekierę lub motykę.
1 Samuela 13 22 Tak się więc stało, że w czasie wojny nikt z ludzi, którzy byli z Saulem i Jonatanem, nie miał ani miecza, ani włóczni; mieli je tylko Saul i syn jego, Jonatan.
1 Samuela 13 23 Straże filistyńskie wyruszyły ku wąwozowi koło Mikmas.

1 Samuela 14  1 Pewnego dnia odezwał się syn Saula, Jonatan, do swego giermka: "Chodź, podejdziemy do straży filistyńskiej, znajdującej się po stronie przeciwległej". Ojcu swemu nic o tym nie wspomniał.
1 Samuela 14  2 Saul tymczasem siedział koło granicy Gibea pod drzewem granatu rosnącym obok Migron. Około sześciuset mężów znajdowało się przy nim.
1 Samuela 14  3 Achiasz syn Achituba, brata Ikaboda, syna Pinchasa, syna Helego, kapłana Jahwe w Szilo, nosił wtedy efod. Lud nie wiedział, że odszedł Jonatan.
1 Samuela 14  4 Między wąwozami, które chciał przejść Jonatan, aby dostać się do straży filistyńskiej, po jednej i drugiej stronie były urwiska, jedno nazywało się Boses, a drugie Senne.
1 Samuela 14  5 Pierwsze urwisko wznosi się stromo, naprzeciw Mikmas, drugie zaś po stronie południowej naprzeciw Geba.
1 Samuela 14  6 Jonatan powiedział do swego giermka: "Chodź, podejdziemy do straży tych nieobrzezańców. Może Jahwe uczyni coś dla nas, gdyż dla Jahwe nie ma żadnej przeszkody w ocaleniu, tak przez wielu, jak i przez niewielu".
1 Samuela 14  7 Rzekł na to giermek: "Czyń wszystko, do czego serce cię skłoni. Oto jestem z tobą do twego rozporządzenia".
1 Samuela 14  8 Jonatan rzekł: "Teraz obydwaj podejdziemy ku tym mężom i pokażemy się im.
1 Samuela 14  9 Gdy odezwą się do nas w ten sposób: Zatrzymajcie się, aż my do was przejdziemy, zatrzymamy się na swoim miejscu i do nich nie pójdziemy.
1 Samuela 14 10 Jeżeli zawołają: Podejdźcie do nas, pójdziemy wtedy, gdyż oddał ich Jahwe w nasze ręce. To dla nas znak".
1 Samuela 14 11 Ukazali się więc obaj filistyńskiej straży. Filistyni powiedzieli: "Oto Hebrajczycy wychodzący z kryjówek, w których się pochowali".
1 Samuela 14 12 Ludzie ze straży odezwali się do Jonatana i do jego giermka: "Podejdźcie, coś wam powiemy". Na to rzekł Jonatan do swego giermka: "Pójdź za mną, gdyż Jahwe oddał ich w ręce Izraela".
1 Samuela 14 13 Jonatan wspinał się na rękach i nogach, a giermek szedł za nim. I padali [wrogowie] przed Jonatanem, a giermek idący za nim dobijał ich.
1 Samuela 14 14 Była to pierwsza klęska, jaką zadał Jonatan i jego giermek: około dwudziestu żołnierzy poległych, na długości około połowy bruzdy morgi pola.
1 Samuela 14 15 Padł wtedy strach na obóz w polu i na wszystkich ludzi: załoga i oddziały niszczycielskie były również przerażone. Zadrżała ziemia, wywołując strach największy.
1 Samuela 14 16 Wywiadowcy Saula w Gibea Beniamina spostrzegli, że tłum się rozpierzchnął uciekając na wszystkie strony.
1 Samuela 14 17 Wtedy Saul odezwał się do ludu, który był przy nim: "Przyjrzyjcie się uważnie, kto od nas odszedł". Dokonali przeglądu i brakowało Jonatana i jego giermka.
1 Samuela 14 18 Saul powiedział do Achiasza: "Przynieś efod". Efod był bowiem w tym czasie u synów Izraela.
1 Samuela 14 19 Kiedy Saul mówił jeszcze do kapłana, wrzawa wzmogła się w obozie filistyńskim. Saul odezwał się wtedy do kapłana: "Cofnij rękę".
1 Samuela 14 20 Saul i wszyscy ludzie, którzy byli przy nim, zebrali się i udali na pole bitwy, a oto [tam] jeden skierował miecz przeciw drugiemu. Popłoch był bardzo wielki.
1 Samuela 14 21 Także Hebrajczycy, którzy przebywali już dawno wśród Filistynów i przyszli z nimi do obozu, przeszli również do Izraelitów, którzy byli z Saulem i Jonatanem.
1 Samuela 14 22 Wszyscy też mężowie Izraela, którzy skryli się na górze Efraima, słysząc, że Filistyni uciekają, również przyłączyli się do swoich w walce.
1 Samuela 14 23 Tak to Jahwe w tym dniu wybawił Izraelitów. Bitwa przeniosła się do Bet-Awen.
1 Samuela 14 24 Izraelici utrudzeni byli w tym dniu, tymczasem Saul zaprzysiągł lud, mówiąc: "Przeklęty ten człowiek, który by spożył posiłek przed wieczorem, zanim dokonam pomsty nad mymi wrogami". I żaden z ludzi nie skosztował posiłku.
1 Samuela 14 25 Tymczasem wszyscy ludzie udali się do lasu. Był zaś miód w tej okolicy.
1 Samuela 14 26 Ludzie weszli do lasu. Miód spływał, nikt jednak nie podniósł ręki swej do ust, gdyż bali się ludzie złożonej przysięgi.
1 Samuela 14 27 Jonatan jednak nie słyszał, jak jego ojciec zobowiązywał lud przysięgą. Sięgnął końcem laski, którą miał w ręku, zanurzył ją w miodowym plastrze i podniósł do ust rękę, a oczy jego nabrały blasku.
1 Samuela 14 28 Odezwał się wtedy pewien człowiek z ludu: "Ojciec twój związał lud przysięgą w słowach: Kto by spożył dziś posiłek, niech będzie przeklęty. A lud był wyczerpany".
1 Samuela 14 29 Jonatan odrzekł: "Ojciec mój wtrąca kraj w nieszczęście. Patrzcie, jak rozjaśniły się moje oczy, dlatego że skosztowałem trochę tego miodu.
1 Samuela 14 30 Och! Gdyby się dzisiaj lud dobrze pożywił łupem, który zdobył na swoich wrogach, z pewnością większa byłaby wtedy klęska Filistynów".
1 Samuela 14 31 W owym dniu pobili Filistynów od Mikmas do Ajjalonu, chociaż lud był bardzo wyczerpany.
1 Samuela 14 32 Potem lud rzucił się na zdobycz, nabrał owiec, wołów i cieląt, zarzynał je na ziemi i zjadał razem z krwią.
1 Samuela 14 33 Kiedy zawiadomiono o tym Saula, że lud grzeszy przeciw Jahwe, że je razem z krwią, ten zawołał: "Dopuszczacie się niewierności. Zatoczcie mi tu zaraz wielki kamień".
1 Samuela 14 34 Saul powiedział jeszcze: "Idźcie między ludzi, powiedzcie im, aby do mnie każdy przyprowadził swojego wołu i każdy swego barana: będziecie je zabijać tutaj i będziecie jeść, abyście nie grzeszyli przeciw Jahwe jedząc razem z krwią". Spośród całego ludu każdy własnoręcznie przyprowadzał swego wołu, którego miał pod ręką <tej nocy> i tam go zabijał.
1 Samuela 14 35 Saul też zbudował- ołtarz dla Jahwe. Był to pierwszy ołtarz, który zbudował dla Jahwe.
1 Samuela 14 36 I rzekł Saul: "Puśćmy się w pogoń za Filistynami nocną porą i nękajmy ich aż do białego rana, nie oszczędzając z nich nikogo". Odpowiedzieli: "Uczyń wszystko, co ci się wydaje słuszne". Kapłan zaś mówił: "Przystąpmy tu do Boga".
1 Samuela 14 37 Saul pytał się Boga: "Czy mam uderzyć na Filistynów? Czy oddasz ich w ręce Izraela?" Ale On nie dał mu w tym dniu odpowiedzi.
1 Samuela 14 38 I rzekł Saul: "Wszyscy wodzowie ludu, podejdźcie bliżej, zbadajcie i zobaczcie, na czym polega ten dzisiejszy grzech.
1 Samuela 14 39 Gdyż, na życie Jahwe, który wybawia naród izraelski, [nawet] gdyby się to stało przez Jonatana, mojego syna, to i on musiałby umrzeć". Nikt z ludu na to nie odpowiedział.
1 Samuela 14 40 Odezwał się jeszcze Saul do wszystkich Izraelitów: "Wy ustawcie się po jednej stronie, a ja i syn mój po drugiej stronie". Odrzekł na to lud Saulowi: "Uczyń, co ci się wydaje słuszne".
1 Samuela 14 41 Następnie Saul mówił do Jahwe: "Boże Izraela, okaż prawdę!" Wylosowani zostali Jonatan i Saul, naród zaś — uwolniony.
1 Samuela 14 42 I rzekł Saul: "Rzucajcie losy między mną i synem moim, Jonatanem". I wylosowany został Jonatan.
1 Samuela 14 43 Wtedy odezwał się Saul do Jonatana: "Powiedz mi, co uczyniłeś?" Odparł Jonatan: "To prawda, że skosztowałem trochę miodu przy pomocy końca laski, którą miałem w ręce. Oto jestem gotów umrzeć".
1 Samuela 14 44 Odpowiedział Saul: "Niech Bóg mi to uczyni i tamto dorzuci, jeżeli nie umrzesz, Jonatanie".
1 Samuela 14 45 Jednak lud odezwał się do Saula: "Czy ma umrzeć Jonatan, który był sprawcą tego wielkiego izraelskiego zwycięstwa? Nigdy! Na życie Jahwe! Ani włos z głowy jego na ziemię nie spadnie. Z Bożą pomocą uczynił to dzisiaj". W ten sposób wyzwolił lud Jonatana, że nie umarł.
1 Samuela 14 46 Saul wstrzymał się od pościgu za Filistynami. Filistyni zaś usunęli się do swych siedzib.
1 Samuela 14 47 Skoro Saul objął panowanie nad Izraelem, walczył wokół z wszystkimi swymi wrogami: z Moabitami, z Ammonitami, z Edomitami, z królem Soby i z Filistynami. W którąkolwiek stronę się zwrócił, zwyciężał,
1 Samuela 14 48 dając dowody męstwa. Zwalczył Amalekitów, wyzwalając Izraela z mocy tych, którzy go nękali.
1 Samuela 14 49 Synami Saula byli: Jonatan, Jiszwi i Malkiszua. Miał też dwie córki, starsza nazywała się Merab, a młodsza Mikal.
1 Samuela 14 50 Żona Saula miała na imię Achinoam, a była córką Achimaasa. Wódz jego wojska nosił imię Abner; był synem Nera, stryja Saula.
1 Samuela 14 51 Kisz, ojciec Saula, i Ner, ojciec Abnera, byli synami Abiela.
1 Samuela 14 52 Przez całe życie Saula była zacięta wojna z Filistynami. Gdy tylko spostrzegł Saul jakiegoś dzielnego mężczyznę, zabierał go do siebie.

1 Samuela 15  1 Potem rzekł Samuel do Saula: "To mnie posłał Jahwe, aby cię namaścić na króla nad swoim ludem, nad Izraelem. Posłuchaj więc teraz słów Jahwe.
1 Samuela 15  2 Tak mówi Jahwe Zastępów: Ukarzę Amaleka za to, co uczynił Izraelitom, jak stanął przeciw nim na drodze, gdy szli z Egiptu.
1 Samuela 15  3 Dlatego teraz idź, pobijesz Amaleka i obłożysz klątwą wszystko, co jest jego własnością; nie lituj się nad nim, lecz zabijaj tak mężczyzn, jak i kobiety, młodzież i dzieci, woły i owce, wielbłądy i osły".
1 Samuela 15  4 Saul zwołał wtedy lud i dokonał jego przeglądu w Telam, dwustu tysięcy piechoty oraz dziesięciu tysięcy <spośród pokolenia Judy>.
1 Samuela 15  5 Saul dotarł do stolicy Amalekitów i zastawił zasadzkę w dolinie potoku.
1 Samuela 15  6 Zawiadomił tymczasem Kenitów: "Wyjdźcie, oddalcie się i wycofajcie spośród Amalekitów, abym was nie wytracił razem z nimi. Okazaliście bowiem życzliwość wszystkim synom Izraela, gdy wychodzili z Egiptu". W ten sposób Kenici opuścili Amalekitów.
1 Samuela 15  7 Saul pobił Amalekitów od Chawila w stronę Szur, leżącego naprzeciw Egiptu.
1 Samuela 15  8 Pochwycił też żywcem Agaga, króla Amalekitów, i obłożył klątwą cały lud, [wytępiwszy] ostrzem miecza.
1 Samuela 15  9 Saul i lud ulitował się jednak nad Agagiem i nad dobytkiem trzody i bydła, nad zwierzętami dwurocznymi, nad odchowanymi barankami i nad wszystkim, co było lepszego, nie chciano tego wytępić przez klątwę, pozabijano jednak wszelkie zwierzęta nędzne i chore.
1 Samuela 15 10 Jahwe tymczasem skierował do Samuela takie słowa:
1 Samuela 15 11 "Żałuję tego, że Saula ustanowiłem królem, gdyż ode mnie odstąpił i nie wypełniał moich przykazań". Smuciło to Samuela, dlatego całą noc modlił się do Jahwe.
1 Samuela 15 12 I wstał Samuel, aby spotkać się z Saulem o zaraniu, zawiadomiono jednak Samuela tymi słowami: "Saul przybył do Karmelu i tam właśnie postawił sobie pomnik [zwycięstwa], a udając się z powrotem, wstąpił do Gilgal".
1 Samuela 15 13 Samuel udał się do Saula. I rzekł do niego Saul: "Niech cię Jahwe błogosławi! Rozkaz Jahwe wykonałem".
1 Samuela 15 14 A Samuel powiedział: "Co to za beczenie owiec w mych uszach i ryk większego bydła, który słyszę?"
1 Samuela 15 15 Odpowiedział Saul: "Przygnano je od Amalekitów. Lud bowiem zlitował się nad najlepszymi owcami i większym bydłem w celu złożenia z nich ofiary dla Jahwe, twego Boga, a to, co pozostało, wytępiliśmy".
1 Samuela 15 16 Samuel odpowiedział Saulowi: "Dosyć! Powiem ci, co rzekł do mnie Jahwe tej nocy". Odrzekł: "Mów".
1 Samuela 15 17 I mówił Samuel: "Czy to nie prawda, że choć byłeś mały we własnych oczach, to jednak ty właśnie stałeś się głową pokoleń izraelskich? Jahwe bowiem namaścił cię na króla izraelskiego.
1 Samuela 15 18 Jahwe wysłał cię w drogę i nakazał: "Obłożysz klątwą tych grzesznych Amalekitów, będziesz z nimi walczył, aż ich zniszczysz".
1 Samuela 15 19 Czemu więc nie posłuchałeś głosu Jahwe? Rzuciłeś się na łup, popełniłeś więc to, co złe w oczach Jahwe".
1 Samuela 15 20 Saul odpowiedział Samuelowi: "Posłuchałem głosu Jahwe: szedłem drogą, którą mię posłał Jahwe. Przyprowadziłem Agaga, króla Amalekitów, a Amalekitów obłożyłem klątwą.
1 Samuela 15 21 Lud zaś zabrał ze zdobyczy mniejsze i większe bydło, aby je ofiarować Jahwe, Bogu twemu, w Gilgal jako pierwociny rzeczy obłożonych klątwą".
1 Samuela 15 22 Samuel odrzekł: "Czyż milsze są dla Jahwe całopalenia i ofiary krwawe od posłuszeństwa głosowi Jahwe? Właśnie lepsze posłuszeństwo od ofiary, uległość — od tłuszczu baranów.
1 Samuela 15 23 Bo opór jest jak grzech wróżbiarstwa, a krnąbrność jak złość bałwochwalstwa. Ponieważ wzgardziłeś nakazem Jahwe, odrzucił cię On jako króla".
1 Samuela 15 24 Saul odrzekł na to Samuelowi: "Popełniłem grzech: Przekroczyłem nakaz Jahwe i twoje wskazania, bałem się bowiem ludu i usłuchałem jego głosu.
1 Samuela 15 25 Ty jednak daruj moją winę i chodź ze mną, ażebym oddał pokłon Jahwe".
1 Samuela 15 26 Na to Samuel odrzekł Saulowi: "Nie pójdę z tobą, gdyż odrzuciłeś słowo Jahwe i dlatego odrzucił cię Jahwe. Nie będziesz już królem nad Izraelem".
1 Samuela 15 27 Kiedy Samuel odwrócił się, by odejść, [Saul] chwycił kraj jego płaszcza, tak że go rozdarł.
1 Samuela 15 28 Wtedy rzekł do niego Samuel: "Jahwe odebrał ci dziś królestwo izraelskie, a powierzył je komu innemu, lepszemu od ciebie.
1 Samuela 15 29 Chwała Izraela nie kłamie i nie żałuje, gdyż to nie człowiek, aby żałował".
1 Samuela 15 30 Odpowiedział: "Zgrzeszyłem. Bądź jednak łaskaw teraz uszanować mię wobec starszyzny mego ludu i wobec Izraela, wróć ze mną, abym oddał pokłon Bogu twemu, Jahwe".
1 Samuela 15 31 Wrócił Samuel i szedł za Saulem. Saul oddał pokłon Jahwe.
1 Samuela 15 32 Samuel dał potem rozkaz: "Przyprowadźcie do mnie króla Amalekitów — Agaga!" Agag zbliżył się do niego chwiejnym krokiem i rzekł: "Naprawdę znikła u mnie gorycz śmierci".
1 Samuela 15 33 Samuel jednak powiedział: "Jak mieczem swym czyniłeś bezdzietnymi kobiety, tak też niech będzie bezdzietna wśród kobiet twoja matka". I Samuel kazał stracić Agaga przed Jahwe w Gilgal.
1 Samuela 15 34 Następnie udał się Samuel do Rama, a Saul wrócił do swej posiadłości w Gibea Saulowym.
1 Samuela 15 35 Odtąd już Samuel nie zobaczył Saula aż do chwili swej śmierci. Smucił się jednak, iż Jahwe żałował tego, że Saula uczynił królem nad Izraelem.

1 Samuela 16  1 Rzekł Jahwe do Samuela: "Dokąd będziesz się smucił z powodu Saula? Uznałem go przecież za niegodnego, by panował nad Izraelem. Napełnij oliwą twój róg i idź: Posyłam cię do Jessego Betlejemity, gdyż między jego synami upatrzyłem sobie króla".
1 Samuela 16  2 Samuel odrzekł: "Jakże pójdę? Usłyszy o tym Saul i zabije mnie". Jahwe odpowiedział: "Weźmiesz ze sobą jałowicę i będziesz mówił: "Przybywam złożyć ofiarę dla Jahwe".
1 Samuela 16  3 Zaprosisz więc Jessego na ucztę ofiarną, a Ja wtedy powiem ci, co masz robić: wtedy namaścisz tego, którego ci wskażę".
1 Samuela 16  4 Samuel uczynił tak, jak polecił mu Jahwe, i udał się do Betlejem. Naprzeciw niego wyszła przelękniona starszyzna miasta. [Jeden z nich] zapytał: "Czy twe przybycie oznacza pokój?"
1 Samuela 16  5 Odpowiedział: "Pokój. Przybyłem złożyć ofiarę dla Jahwe. Oczyśćcie się i chodźcie złożyć ze mną ofiarę". Oczyścił też Jessego i jego synów i zaprosił ich na ofiarę.
1 Samuela 16  6 Kiedy przybyli, spostrzegł Eliaba i mówił: "Z pewnością przed Jahwe jest jego pomazaniec".
1 Samuela 16  7 Jednak Jahwe rzekł do Samuela: "Nie zważaj ani na jego wygląd, ani na wysoki wzrost, gdyż nie wybrałem go, nie tak bowiem człowiek widzi <jak widzi Bóg>, bo człowiek patrzy na to, co widoczne dla oczu, Jahwe natomiast patrzy na serce".
1 Samuela 16  8 Następnie Jesse przywołał Abinadaba i przedstawił go Samuelowi, ale ten rzekł: "Ten też nie został wybrany przez Jahwe".
1 Samuela 16  9 Potem Jesse przedstawił Szammę. Samuel jednak oświadczył: "Ten też nie został wybrany przez Jahwe".
1 Samuela 16 10 I Jesse przedstawił Samuelowi siedmiu swoich synów, lecz Samuel oświadczył Jessemu: "Nie ich wybrał Jahwe".
1 Samuela 16 11 Samuel więc zapytał Jessego: "Czy to już wszyscy młodzieńcy?" Odrzekł: "Pozostał jeszcze najmniejszy, lecz on pasie owce". Samuel powiedział do Jessego: "Poślij po niego i sprowadź tutaj, gdyż nie rozpoczniemy uczty, dopóki on nie przyjdzie".
1 Samuela 16 12 Posłał więc i przyprowadzono go: był rudy, miał piękne oczy i pociągający wygląd. — Jahwe rzekł: "Wstań i namaść go, to ten".
1 Samuela 16 13 Wziął więc Samuel róg z oliwą i namaścił go pośrodku jego braci. Począwszy od tego dnia duch Jahwe opanował Dawida. Samuel zaś udał się z powrotem do Rama.
1 Samuela 16 14 Saula natomiast opuścił duch Jahwe, a opętał go duch zły zesłany przez Jahwe.
1 Samuela 16 15 Odezwali się do Saula jego słudzy: "Oto z dopustu Boga zły duch cię dręczy.
1 Samuela 16 16 Daj więc polecenie, panie nasz. Słudzy twoi, którzy są przy tobie, poszukają człowieka grającego dobrze na cytrze, a gdy będzie cię męczył zły duch zesłany przez Boga, zagra ci i będzie ci lepiej".
1 Samuela 16 17 Saul odrzekł sługom: "Dobrze, wyszukajcie mi człowieka, który by dobrze grał, i przyprowadźcie go do mnie".
1 Samuela 16 18 Na to odezwał się jeden z dworzan: "Właśnie widziałem syna Jessego Betlejemity, który dobrze gra. Jest to dzielny wojownik, wyćwiczony w walce, wyrażający się mądrze, mężczyzna piękny, a Jahwe jest z nim".
1 Samuela 16 19 Saul wyprawił posłańców do Jessego, by powiedzieli: "Przyślij mi twego syna, Dawida, który jest przy owcach".
1 Samuela 16 20 Jesse wziął pięć chlebów, bukłak wina oraz jednego koziołka i przez swego syna Dawida posłał to Saulowi.
1 Samuela 16 21 Dawid przybył do Saula i przebywał z nim. Saul pokochał go bardzo. Dawid stał się jego giermkiem.
1 Samuela 16 22 Kazał więc Saul powiedzieć przez posłańców Jessemu: "Chciałbym zatrzymać u siebie Dawida, gdyż mi się spodobał".
1 Samuela 16 23 A kiedy zły duch zesłany przez Boga napadał na Saula, brał Dawid cytrę i grał. Wtedy Saul doznawał ulgi, czuł się lepiej, a zły duch odstępował od niego.

1 Samuela 17  1 Filistyni zgromadzili swe wojska na wojnę: zebrali się w Soko, leżącym w ziemi Judy, a obóz rozbili między Soko i Azeka niedaleko od Efes-Dammim.
1 Samuela 17  2 Natomiast Saul i Izraelici zgromadzili się i rozłożyli obozem w Dolinie Terebintu, przygotowując się do walki z Filistynami.
1 Samuela 17  3 Filistyni stali u zbocza jednej góry, po jednej stronie, Izraelici zaś na zboczu innej góry, po drugiej stronie, a oddzielała ich dolina.
1 Samuela 17  4 Wtedy wystąpił z obozu filistyńskiego pewien harcownik imieniem Goliat, pochodzący z Gat. Był wysoki na sześć łokci i jedną piędź.
1 Samuela 17  5 Na głowie miał hełm z brązu, ubrany zaś był w łuskowy pancerz z brązu o wadze pięciu tysięcy syklów.
1 Samuela 17  6 Miał również na nogach nagolenice z brązu oraz brązowy oszczep w ręce.
1 Samuela 17  7 Drzewce włóczni jego było jak wał tkacki, a jej grot ważył sześćset syklów żelaza. Poprzedzał go też [giermek] niosący tarczę.
1 Samuela 17  8 Stanąwszy naprzeciw, krzyknął w kierunku wojsk izraelskich te słowa: "Po co ustawiacie się w szyku bojowym? Czyż ja nie jestem Filistynem, a wy sługami Saula? Wybierzcie spośród siebie człowieka, który by przeciwko mnie wystąpił.
1 Samuela 17  9 Jeżeli zdoła ze mną walczyć i pokona mnie, staniemy się waszymi niewolnikami, jeżeli zaś ja zdołam go zwyciężyć, wy będziecie naszymi niewolnikami i służyć nam będziecie".
1 Samuela 17 10 Potem dodał Filistyn: "Oto urągałem dzisiaj wojsku izraelskiemu. Dajcie mi człowieka, będziemy z sobą walczyć".
1 Samuela 17 11 Gdy Saul i wszyscy Izraelici usłyszeli słowa Filistyna, przelękli się i przestraszyli bardzo.
1 Samuela 17 12 Dawid był synem Efratejczyka, tego, który pochodził z Betlejem judzkiego, a nazywał się Jesse i miał ośmiu synów. W czasach Saula był on stary i podeszły [w latach] <pośród mężów>.
1 Samuela 17 13 Trzej starsi synowie Jessego wyruszyli udając się za Saulem na wojnę. Ci trzej synowie, którzy wyruszyli na wojnę, nosili imiona: najstarszy Eliab, drugi Abinadab, a trzeci Szamma.
1 Samuela 17 14 Dawid był najmłodszy, trzej starsi wyruszyli za Saulem.
1 Samuela 17 15 [Dawid] często odchodził od Saula, aby pasać owce swojego ojca w Betlejem.
1 Samuela 17 16 Tymczasem Filistyn ciągle wychodził z rana i wieczorem i stawał tak przez czterdzieści dni.
1 Samuela 17 17 Raz rzekł Jesse do swego syna Dawida: "Weź dla swych braci efę prażonych ziaren, dziesięć chlebów i zanieś prędko braciom do obozu!
1 Samuela 17 18 Zaniesiesz też dziesięć krążków sera dowódcy oddziału, zapytasz się o powodzenie swych braci i odbierzesz ich żołd.
1 Samuela 17 19 Saul jest z nimi i wszyscy Izraelici w Dolinie Terebintu i walczą z Filistynami".
1 Samuela 17 20 Wstał więc Dawid wcześnie rano, powierzając owce stróżowi, i zabrawszy [zapasy], poszedł według polecenia Jessego. Kiedy zbliżył się do obozowiska, wojsko wyruszało na pole walki i wznosiło wojenny okrzyk.
1 Samuela 17 21 Izraelici ustawili swe szyki bojowe, tak samo i Filistyni: szyk naprzeciw szyku.
1 Samuela 17 22 Dawid zrzuciwszy z siebie niesiony ciężar i oddawszy go w opiekę strażnikowi taboru, pobiegł na pole walki. Gdy przybył, pozdrowił swoich braci.
1 Samuela 17 23 Podczas tej rozmowy z nimi wystąpił z szyków filistyńskich właśnie ów harcownik imieniem Goliat, Filistyn z Gat, i wygłaszał owe słowa. Usłyszał je Dawid.
1 Samuela 17 24 Wszyscy natomiast ludzie Izraela, zobaczywszy tego człowieka, uciekali przed nim i bali się go bardzo.
1 Samuela 17 25 Zawołał jeden z Izraelitów: "Czy widzieliście tego człowieka, który występuje? Występuje on po to, by urągać Izraelowi. Tego jednak, kto go pokona, król obsypie bogactwem, a córkę swą odda mu za żonę, rodzinę zaś jego uczyni wolną od danin w Izraelu".
1 Samuela 17 26 Odezwał się Dawid do stojących obok niego ludzi: "Co uczynią takiemu, który pokona tego Filistyna i odejmie hańbę od Izraela? Kto to jest ten nieobrzezany Filistyn, który urąga wojsku Boga żywego?"
1 Samuela 17 27 Lud powtórzył mu te słowa na potwierdzenie, co uczynią człowiekowi, który go pokona.
1 Samuela 17 28 Gdy starszy jego brat, Eliab, usłyszał, że Dawid rozmawiał z ludźmi, uniósł się gniewem na Dawida i zawołał: "Po co tu przyszedłeś? Komu zostawiłeś ową małą trzodę na pustyni? Znam ja pychę i złość twojego serca: przybyłeś tu, aby tylko przypatrzyć się walce".
1 Samuela 17 29 Dawid odrzekł: "Cóż teraz uczyniłem? Wszak to było tylko słowo".
1 Samuela 17 30 Oddaliwszy się od niego, skierował się gdzie indziej i wypytywał się podobnymi słowami. Odpowiedzieli mu ludzie jak poprzednio.
1 Samuela 17 31 Słyszano te słowa, które wypowiedział Dawid; doniesiono Saulowi, kazał go więc przyprowadzić.
1 Samuela 17 32 Rzekł Dawid do Saula: "Niech pan mój się nie trapi! Twój sługa pójdzie stoczyć walkę z tym Filistynem".
1 Samuela 17 33 Saul odpowiedział Dawidowi: "To niemożliwe, byś stawił czoło temu Filistynowi i walczył z nim. Ty jesteś jeszcze chłopcem, a on wojownikiem od młodości".
1 Samuela 17 34 Odrzekł Dawid Saulowi: "Kiedy sługa twój pasał owce u swojego ojca, a przyszedł lew lub niedźwiedź i porwał owcę ze stada,
1 Samuela 17 35 wtedy biegłem za nim, uderzałem na niego i wyrywałem mu ją z paszczęki, a kiedy on na mnie napadał, chwytałem go za szczękę, biłem i uśmiercałem.
1 Samuela 17 36 Sługa twój kładł trupem lwy i niedźwiedzie, nieobrzezany Filistyn będzie jak jeden z nich, gdyż urągał wojskom Boga żywego".
1 Samuela 17 37 Powiedział jeszcze Dawid: "Jahwe, który wyrwał mnie z łap lwów i niedźwiedzi, wybawi mnie również z ręki tego Filistyna". Rzekł więc Saul do Dawida: "Idź, niech Jahwe będzie z tobą!"
1 Samuela 17 38 Saul ubrał Dawida w swoją zbroję: włożył na jego głowę hełm z brązu i opiął go pancerzem.
1 Samuela 17 39 Przypiął też Dawid miecz na swą szatę i próbował chodzić, gdyż jeszcze nie nabrał wprawy. Po czym oświadczył Dawid Saulowi: "Nie potrafię się w tym poruszać, gdyż nie nabrałem wprawy". I zdjął to Dawid z siebie.
1 Samuela 17 40 Wziął w rękę swój kij, wybrał sobie pięć gładkich kamieni ze strumienia, włożył je do torby pasterskiej, którą miał zamiast kieszeni, i z procą w ręce skierował się ku Filistynowi.
1 Samuela 17 41 Filistyn przybliżał się coraz bardziej do Dawida, a giermek jego szedł przed nim.
1 Samuela 17 42 Gdy Filistyn popatrzył i przyjrzał się Dawidowi, wzgardził nim dlatego, że był młodzieńcem, i to rudym, o pięknym wyglądzie.
1 Samuela 17 43 I rzekł Filistyn do Dawida: "Czyż jestem psem, że przychodzisz do mnie z kijem?" Złorzeczył Filistyn Dawidowi przez swoich bogów.
1 Samuela 17 44 Filistyn zawołał do Dawida: "Zbliż się tylko do mnie, a ciało twoje oddam ptakom powietrznym i dzikim zwierzętom".
1 Samuela 17 45 Dawid odrzekł Filistynowi: "Ty idziesz na mnie z mieczem, dzidą i oszczepem, ja zaś idę na ciebie w imię Jahwe Zastępów, Boga wojsk izraelskich, którym urągałeś.
1 Samuela 17 46 Dziś właśnie odda cię Jahwe w moją rękę, pokonam cię i utnę ci głowę. Dziś oddam trupy wojsk filistyńskich na żer ptactwu powietrznemu i dzikim zwierzętom: niech się przekona cały świat, że Bóg jest w Izraelu.
1 Samuela 17 47 Niech wiedzą wszyscy zebrani, że nie mieczem ani dzidą Jahwe ocala. Ponieważ jest to wojna Jahwe, On więc odda was w nasze ręce".
1 Samuela 17 48 I oto, gdy wstał Filistyn, szedł i zbliżał się coraz bardziej ku Dawidowi, Dawid również pobiegł szybko na pole walki naprzeciw Filistyna.
1 Samuela 17 49 Potem sięgnął Dawid do torby pasterskiej i wyjąwszy z niej kamień, wypuścił go z procy, trafiając Filistyna w czoło, tak że kamień utkwił w czole i Filistyn upadł twarzą na ziemię.
1 Samuela 17 50 Tak to Dawid odniósł zwycięstwo nad Filistynem procą i kamieniem; trafił Filistyna i zabił go, nie mając w ręku miecza.
1 Samuela 17 51 Dawid podbiegł i stanął nad Filistynem, chwycił jego miecz, i dobywszy z pochwy, dobił go; odrąbał mu głowę. Gdy spostrzegli Filistyni, że ich wojownik zginął, rzucili się do ucieczki.
1 Samuela 17 52 Powstali mężowie Izraela i Judy, wydali okrzyk wojenny i ścigali Filistynów aż do Gat i bram Ekronu; a trupy filistyńskie leżały na drodze z Szaaraim aż do Gat i Ekronu.
1 Samuela 17 53 Wracając potem synowie Izraela z pościgu za Filistynami złupili ich obóz.
1 Samuela 17 54 Dawid zaś zabrał głowę Filistyna i przeniósł ją do Jerozolimy, a zbroję umieścił w przybytku.
1 Samuela 17 55 Gdy Saul zauważył Dawida wychodzącego do walki z Filistynem, zapytał Abnera, dowódcy wojska: "Czyim synem jest ten chłopiec, Abnerze?" Abner odrzekł: "Na życie twej duszy, królu, nie wiem".
1 Samuela 17 56 Król dał rozkaz: "Masz się dowiedzieć, czyim synem jest ten młodzieniec".
1 Samuela 17 57 Kiedy Dawid wrócił po zabiciu Filistyna, wziął go Abner i przedstawił Saulowi. W ręce niósł on głowę Filistyna.
1 Samuela 17 58 I zapytał go Saul: "Czyim jesteś synem, młodzieńcze?" Dawid odrzekł: "Jestem synem sługi twego, Jessego z Betlejem".

1 Samuela 18  1 Kiedy właśnie przestał przemawiać do Saula, dusza Jonatana przylgnęła całkowicie do duszy Dawida. Pokochał go Jonatan tak jak samego siebie.
1 Samuela 18  2 Od tego również dnia Saul zabrał go do siebie i nie pozwolił mu już wrócić do domu ojcowskiego.
1 Samuela 18  3 Jonatan zaś zawarł z Dawidem związek przyjaźni, umiłował go bowiem jak samego siebie.
1 Samuela 18  4 Jonatan zdjął płaszcz, który miał na sobie, i oddał go Dawidowi, jak i resztę swojego stroju — aż do swego miecza, łuku i pasa.
1 Samuela 18  5 A Dawid wyprawiał się i wiodło mu się dobrze, dokądkolwiek go Saul posyłał. Saul więc ustanowił go dowódcą wojska. Był lubiany nie tylko przez cały naród, ale też przez dworzan Saula.
1 Samuela 18  6 Gdy przybyli oni i wracał Dawid po zabiciu Filistyna, kobiety ze wszystkich miast wyszły ze śpiewem i tańcami naprzeciw króla Saula, przy wtórze bębnów, okrzyków i cymbałów.
1 Samuela 18  7 I zaśpiewały kobiety wśród grania i tańców: "Pobił Saul tysiące, a Dawid dziesiątki tysięcy".
1 Samuela 18  8 A Saul bardzo się rozgniewał, bo nie podobały mu się te słowa. Mówił: "Dawidowi przyznały dziesiątki tysięcy, a mnie tylko tysiące. Brak mu tylko królowania".
1 Samuela 18  9 I od tego dnia patrzył Saul na Dawida zazdrosnym okiem.
1 Samuela 18 10 A oto nazajutrz opanował Saula zły duch, zesłany przez Boga, i popadł w szał wewnątrz swojego domu. Dawid tymczasem grał na cytrze, tak jak każdego dnia. Saul trzymał w ręku dzidę.
1 Samuela 18 11 I rzucił Saul dzidą, bo myślał: "Przybiję Dawida do ściany". Lecz Dawid dwukrotnie tego uniknął.
1 Samuela 18 12 Saul bardzo się bał Dawida: Jahwe był z nim, a od Saula odstąpił.
1 Samuela 18 13 I dlatego Saul odsunął go od siebie, a ustanowił wodzem nad tysiącem żołnierzy: i tak wyprawiał się i powracał na czele ludu.
1 Samuela 18 14 Dawid we wszystkich przedsięwzięciach miał powodzenie: Jahwe był z nim.
1 Samuela 18 15 Saul widząc, że mu się dobrze powodzi, drżał przed nim.
1 Samuela 18 16 Przeciwnie, cały Izrael i Juda miłował Dawida, wyprawiał się bowiem i powracał na ich czele.
1 Samuela 18 17 Saul rzekł do Dawida: "Oto najstarsza moja córka, Merab. Oddam ci ją za żonę, ale bądź dla mnie dzielnym wojownikiem i prowadź walki Jahwe". Saul bowiem mówił sobie: "Jeżeli ja go nie dosięgnąłem, niech go dosięgnie ręka Filistynów".
1 Samuela 18 18 Dawid odpowiedział na to Saulowi: "Kimże ja jestem i czym jest ród mego ojca w Izraelu, abym mógł być zięciem królewskim?"
1 Samuela 18 19 Gdy jednak zbliżała się chwila oddania Merab, córki Saula, Dawidowi, oddano ją za żonę Adrielowi z Mecholi.
1 Samuela 18 20 Ale Mikal, córka Saula, pokochała Dawida. Doniesiono o tym Saulowi. Sprawa ta wydała mu się dobrą,
1 Samuela 18 21 Saul bowiem mówił sobie: "Oddam mu ją, aby była dla niego sidłem: niech będzie nad nim ręka Filistynów". Oświadczył więc Saul Dawidowi po raz drugi: "Dziś możesz się stać moim zięciem".
1 Samuela 18 22 Sługom zaś Saul polecił: "Porozmawiajcie potajemnie z Dawidem i donieście mu: Król jest dla ciebie życzliwy, słudzy jego cię kochają. Zostań więc zięciem króla".
1 Samuela 18 23 Słudzy powtórzyli Dawidowi słowa Saula, on zaś odrzekł: "Czy wam wydaje się rzeczą błahą być zięciem króla? Ja jestem przecież człowiekiem biednym i mało znaczącym".
1 Samuela 18 24 I słudzy zawiadomili Saula, mówiąc: "Tak się wyraził Dawid".
1 Samuela 18 25 Saul odrzekł: "Powiedzcie Dawidowi, że król nie żąda innej zapłaty, jak stu napletków Filistynów, aby pomścić się na wrogach królewskich". Saul liczył na to, że Dawid dostanie się w ręce Filistynów.
1 Samuela 18 26 Gdy słudzy zawiadomili o tym Dawida, wydało mu się dobrym to, że może zostać zięciem króla. Zanim upłynęły wyznaczone dni,
1 Samuela 18 27 powstał Dawid i wyruszył ze swym wojskiem, i zabił dwustu mężczyzn spośród Filistynów. Dawid przyniósł z nich potem napletki w dokładnej liczbie królowi, aby stać się zięciem króla. Wtedy Saul oddał mu córkę swą Mikal za żonę.
1 Samuela 18 28 Przekonał się też Saul naocznie, że Jahwe jest z Dawidem. Mikal, córka Saula, kochała go.
1 Samuela 18 29 Coraz więcej zatem obawiał się Saul Dawida i stal się jego wrogiem na zawsze.
1 Samuela 18 30 Wodzowie filistyńscy robili wypady. Za każdym ich wypadem Dawid odnosił większe zwycięstwa niż wszyscy słudzy Saula. Imię jego stawało się coraz sławniejsze.

1 Samuela 19  1 Saul namawiał syna swego Jonatana i wszystkie sługi swoje, by zabili Dawida. Jonatan jednak bardzo upodobał sobie Dawida.
1 Samuela 19  2 Uprzedził więc Jonatan Dawida mówiąc: "Ojciec mój, Saul, pragnie cię zabić. Od rana miej się na baczności; udaj się do jakiejś kryjówki i pozostań w ukryciu.
1 Samuela 19  3 Tymczasem ja pójdę, by stanąć przy mym ojcu na polu, gdzie ty się będziesz znajdował. Ja sam porozmawiam o tobie z ojcem. Zobaczę, co będzie, i o tym cię zawiadomię.
1 Samuela 19  4 Jonatan mówił życzliwie o Dawidzie ze swym ojcem Saulem; powiedział mu: "Niechaj nie zgrzeszy król przeciw swojemu słudze Dawidowi. Nie zawinił on przeciw tobie, a czyny jego są dla ciebie bardzo pożyteczne:
1 Samuela 19  5 On przecież swoje życie narażał, on zabił Filistyna, dzięki niemu Jahwe dał całemu Izraelowi wielkie zwycięstwo. Patrzyłeś na to i cieszyłeś się. Dlaczego więc masz zamiar zgrzeszyć przeciw niewinnej krwi, bez przyczyny zabijając Dawida?"
1 Samuela 19  6 Posłuchał Saul Jonatana i złożył przysięgę: "Na życie Jahwe, nie będzie zabity!"
1 Samuela 19  7 Zawołał Jonatan Dawida i powtórzył mu całą rozmowę. Potem zaprowadził Dawida do Saula i [Dawid] został u niego jak poprzednio.
1 Samuela 19  8 Znów wybuchła wojna. Wyruszył więc Dawid i walczył z Filistynami, i zadał im wielką klęskę, tak że musieli przed nim uciekać.
1 Samuela 19  9 Zły zaś duch, zesłany przez Jahwe, opanował Saula, kiedy przebywał on w domu, trzymając dzidę w ręku, a Dawid tymczasem grał na cytrze.
1 Samuela 19 10 A Saul usiłował dzidą przybić Dawida do ściany. Umknął on jednak przed Saulem, a dzida utkwiła w ścianie. Tej też nocy Dawid ratował się ucieczką.
1 Samuela 19 11 Tymczasem Saul wysłał posłańców do domu Dawidowego, aby go pilnowali i zaraz z rana zabili. Mikal jednak przestrzegła Dawida mówiąc: "Jeżeli tej nocy nie ujdziesz z życiem, jutro będziesz zabity".
1 Samuela 19 12 Mikal spuściła przeto Dawida przez okno, a on uszedł, zbiegł i ocalał.
1 Samuela 19 13 Wzięła potem posążek i ułożyła w łożu, umieściła poduszkę z koziej sierści u jego wezgłowia i przykryła płaszczem.
1 Samuela 19 14 Gdy więc Saul przysłał posłańców, aby przyprowadzili Dawida, powiedziała, że jest chory.
1 Samuela 19 15 Wysłał więc Saul posłańców, aby go odwiedzili, mówiąc: "Przynieście go wraz z łożem do mnie, aby go zabić".
1 Samuela 19 16 Kiedy jednak posłańcy przyszli, zobaczyli w łożu posążek, a u wezgłowia poduszkę z koziej sierści.
1 Samuela 19 17 Powiedział Saul do Mikal: "Czemu mnie oszukałaś, pozwalając, by mój wróg uratował się ucieczką?" Mikal odpowiedziała Saulowi: "Bo mi powiedział: Wypuść mnie, bo inaczej cię zabiję.
1 Samuela 19 18 Ratując się ucieczką Dawid przybył do Samuela w Rama i opowiedział mu wszystko, co mu uczynił Saul; następnie udał się z Samuelem do Najot, gdzie zamieszkali.
1 Samuela 19 19 Doniesiono o tym Saulowi słowami: Dawid przebywa w Najot, koło Rama.
1 Samuela 19 20 Saul wysłał więc posłańców, aby schwytali Dawida. Ci spostrzegli gromadę proroków, którzy prorokowali, i Samuela, który był ich przywódcą. Także posłańcami owładnął duch Boży i oni też prorokowali.
1 Samuela 19 21 Kiedy doniesiono o tym Saulowi, wysłał trzecich posłańców, ale i oni zaczęli prorokować.
1 Samuela 19 22 Saul udał się osobiście do Rama i zbliżywszy się do wielkiej studni w Seku, wywiadywał się: "Gdzie jest Samuel i Dawid?" Odpowiedziano mu: "Właśnie jest w Najot koło Rama.
1 Samuela 19 23 Udał się więc do Najot koło Rama, ale duch Boży owładnął także i nim, i idąc ciągle prorokował, aż dotarł do Najot koło Rama.
1 Samuela 19 24 Wtedy zdjął swe szaty i prorokował w obecności Samuela, i upadł, [i leżał] nagi przez cały dzień i całą noc. Stąd powiedzenie: "Czyż i Saul między prorokami?"

1 Samuela 20  1 Tymczasem Dawid uciekł z Najot koło Rama i udał się do Jonatana mówiąc: "Cóż ja zrobiłem, czym zawiniłem, czym zgrzeszyłem wobec twojego ojca, że czyha na moje życie?"
1 Samuela 20  2 Odpowiedział: "Żadną miarą! Nie umrzesz: mój ojciec nie podejmuje niczego ani wielkiego, ani małego, nie zawiadamiając mnie o tym. Dlaczego więc ojciec ukrywałby to przede mną? Tak nie jest".
1 Samuela 20  3 Odpowiedział jeszcze Dawid mówiąc: "Na pewno wie twój ojciec, że jesteś mi życzliwy, i powie sobie: Nie dowie się o tym Jonatan, aby się nie zasmucił. Ale na życie Jahwe i na twoje życie, krok mię tylko dzieli od śmierci".
1 Samuela 20  4 Jonatan odpowiedział Dawidowi: "Cokolwiek byś zechciał, to zrobię dla ciebie".
1 Samuela 20  5 I odrzekł Dawid Jonatanowi: "Właśnie jutro jest nów księżyca, a ja winienem zasiadać wtedy obok króla na uczcie. Pozwól, że odejdę i skryję się w polu aż do trzeciego wieczora.
1 Samuela 20  6 Gdyby ojciec twój spostrzegł się co do mnie, odpowiesz: Bardzo mię prosił Dawid, aby mógł pospieszyć do swojego miasta, Betlejem, gdyż cała rodzina w tych dniach składa ofiarę doroczną.
1 Samuela 20  7 Jeżeli odpowie: Dobrze, wtedy sługa twój będzie spokojny, jeżeli się rozgniewa, wiedz, że postanowił sobie coś złego.
1 Samuela 20  8 Ale ty bądź łaskaw dla sługi swojego. Wszak ty doprowadziłeś sługę swego do przymierza ze sobą w imię Jahwe. Jeśli ja zawiniłem, to mnie zabij, a do ojca twego po cóż mnie masz prowadzić?"
1 Samuela 20  9 I odrzekł Jonatan: "Żadną miarą! Gdybym się rzeczywiście dowiedział, że mój ojciec postanowił wyrządzić ci krzywdę, czyżbym cię o tym nie powiadomił?"
1 Samuela 20 10 I rzekł Dawid do Jonatana: "Kto mi da znać o tym, że ojciec dał ci surową odpowiedź?"
1 Samuela 20 11 Odrzekł Jonatan Dawidowi: "Chodź, wyjdziemy w pole". Kiedy obaj wyszli w pole,
1 Samuela 20 12 rzekł Jonatan do Dawida: "Jahwe, Bóg Izraela, (niech mi będzie świadkiem>, że wybadam ojca mego o tym czasie jutro albo pojutrze. I jeśli dowiem się czegoś dobrego o Dawidzie, i nie poślę do ciebie, i nie zawiadomię cię,
1 Samuela 20 13 to niechaj mi Jahwe to zło uczyni i tamto dorzuci. W wypadku gdyby ojcu spodobało się sprowadzić na ciebie nieszczęście, powiadomię cię i pozwolę ci odejść w pokoju. A Jahwe będzie z tobą, jak był z moim ojcem.
1 Samuela 20 14 A jeżeli jeszcze będę żył, chyba okażesz mi miłosierdzie [w imię] Jahwe? A gdy umrę,
1 Samuela 20 15 nie odbieraj życzliwości twojej mojemu domowi na wieki, nawet wtedy, gdy Jahwe zabierze wszystkich wrogów Dawida z powierzchni ziemi.
1 Samuela 20 16 <Niech nie zginie imię Jonatana [sprzymierzonego] z domem Dawida>, bo Jahwe zażąda sprawy z ręki Dawida".
1 Samuela 20 17 Jeszcze raz zaprzysiągł Jonatan Dawida w imię wielkiej miłości ku niemu, kochał go bowiem jak samego siebie.
1 Samuela 20 18 Jonatan rzekł do niego: "Jutro nów księżyca. Zwrócisz na siebie uwagę, bo miejsce po tobie będzie puste.
1 Samuela 20 19 Do trzeciego dnia odejdziesz daleko. Udasz się na miejsce, gdzie się ukrywałeś w dniu podobnej sprawy i zatrzymasz się koło kamienia wskazującego drogę.
1 Samuela 20 20 Ja wypuszczę w jego stronę trzy strzały, jakbym celował w tym kierunku.
1 Samuela 20 21 Potem poślę chłopca, dając mu rozkaz: Idź, znajdź strzały. Gdy powiem chłopcu: Oto strzały są bliżej, niż stoisz, zabierz je — wracaj, wiedz, że możesz być spokojny, nic się nie dzieje złego, na życie Jahwe.
1 Samuela 20 22 Gdybym jednak powiedział do młodzieńca: Oto strzały są trochę dalej, niż stoisz — uchodź, gdyż sam Jahwe cię dalej posyła.
1 Samuela 20 23 Przyrzeczenie zaś, które złożyliśmy ja i ty, jest takie: Oto Jahwe między mną a tobą na wieki".
1 Samuela 20 24 I ukrył się Dawid na polu. Kiedy nastał nów księżyca, zasiadł król do uczty, by się posilić.
1 Samuela 20 25 Król zasiadł na swym zwykłym miejscu na krześle pod ścianą, Jonatan zajął miejsce naprzeciwko, Abner usiadł z boku Saula, miejsce zaś Dawida było puste.
1 Samuela 20 26 Saul nic o nim nie wspominał w tym dniu. Myślał: To przypadek; pewnie jest nieczysty i nie poddał się jeszcze oczyszczeniu.
1 Samuela 20 27 Lecz nazajutrz, po nowiu, gdy miejsce Dawida znów było puste, odezwał się Saul do syna swego, Jonatana: "Dlaczego syn Jessego nie przyszedł na ucztę ani wczoraj, ani dziś?"
1 Samuela 20 28 Jonatan odpowiedział Saulowi: "Bardzo mię Dawid prosił, by mógł iść do Betlejem.
1 Samuela 20 29 Mówił: "Pozwól mi iść, proszę cię, gdyż urządzamy ofiarę rodzinną w tym mieście — zawiadomił mię o tym mój brat. Jeśli jesteś mi życzliwy, zwolnij mię, bym mógł odwiedzić swych braci". Dlatego nie przyszedł do stołu królewskiego".
1 Samuela 20 30 Saul rozgniewał się bardzo na Jonatana i rzekł mu: "O, synu kobiety przewrotnej! Alboż to ja nie wiem, że wybrałeś sobie syna Jessego na hańbę swoją i na hańbę łona swej matki?
1 Samuela 20 31 Jak długo bowiem będzie żył na ziemi syn Jessego, nie ostoisz się ani ty, ani twoje królowanie. Zaraz więc poślij i przyprowadź go do mnie, gdyż musi umrzeć".
1 Samuela 20 32 Odpowiedział Jonatan ojcu swemu, Saulowi, pytaniem: "Dlaczego ma umierać? Cóż uczynił?"
1 Samuela 20 33 Wtedy Saul rzucił za nim dzidą, aby go przebić. W ten sposób poznał Jonatan, że taki jest zamiar ojca, by Dawida uśmiercić.
1 Samuela 20 34 Jonatan podniósł się od stołu pełen gniewu. W tym drugim dniu miesiąca nie tknął posiłku, gdyż bardzo się zmartwił o Dawida, że jego ojciec tak go zelżył.
1 Samuela 20 35 Rankiem wyszedł Jonatan na pole do miejsca umówionego z Dawidem, a z nim był mały chłopiec.
1 Samuela 20 36 I rzekł do chłopca: "Pobiegnij i poszukaj strzał, które wypuszczę". Chłopiec pobiegł, on tymczasem wypuścił strzałę tak, aby go minęła.
1 Samuela 20 37 Chłopiec pobiegł do miejsca strzały, którą wypuścił Jonatan, wtedy Jonatan za nim krzyknął: "Czy strzała nie jest jeszcze dalej, niż stoisz?"
1 Samuela 20 38 I jeszcze wolał Jonatan za chłopcem: "Pospiesz się, nie zatrzymuj się!" Chłopiec pozbierał strzały i przybiegł do swego pana.
1 Samuela 20 39 Chłopiec nie pojął niczego, tylko Jonatan i Dawid wiedzieli, o co chodziło.
1 Samuela 20 40 Jonatan oddał swoją broń chłopcu, dając mu rozkaz: "Idź, odnieś to do miasta".
1 Samuela 20 41 Gdy odszedł chłopiec, podniósł się Dawid od strony kopca, padł twarzą na ziemię i trzykroć oddał głęboki pokłon. Nawzajem się ucałowali i płakali nad sobą. Dawid nawet głośno szlochał.
1 Samuela 20 42 Wreszcie Jonatan rzekł do Dawida: "Idź w pokoju. Niech się stanie to, co przysięgaliśmy w imię Jahwe, mówiąc: Jahwe będzie między mną i tobą, między rodem moim i rodem twoim na wieki".

1 Samuela 21  1 Podniósłszy się Dawid odszedł, a Jonatan powrócił do miasta.
1 Samuela 21  2 Dawid udał się do Nob, do kapłana Achimeleka. Achimelek wyszedł przelękniony na spotkanie Dawida i zapytał: "Czemu przybywasz sam bez żadnego towarzysza?"
1 Samuela 21  3 Dawid odrzekł Achimelekowi: "Król polecił mi pewną sprawę nakazując: "Niech nikt nie wie o tym, po co cię posyłam i co ci powierzam". Dlatego umówiłem się z młodymi ludźmi na oznaczone miejsce.
1 Samuela 21  4 A teraz jeśli masz pod ręką pięć chlebów, podaruj mi je lub cokolwiek się znajdzie".
1 Samuela 21  5 Kapłan odrzekł Dawidowi: "Zwykłego chleba pod ręką nie mam: jest tylko chleb święty. Czy jednak młodzieńcy powstrzymali się chociaż od współżycia z kobietą?"
1 Samuela 21  6 Dawid odrzekł kapłanowi: "Tak jest, zabronione nam jest współżycie z kobietą jak zawsze, gdy wyruszam w drogę. Tak więc ciała tych młodzieńców są czyste, choć to wyprawa zwyczajna. Tym bardziej czyste są ich ciała dzisiaj".
1 Samuela 21  7 Dał więc kapłan ów święty chleb, gdyż nie było innego chleba prócz pokładnego, usuwanego sprzed oblicza Jahwe w tym celu, by w dzień usunięcia położyć chleb świeży.
1 Samuela 21  8 Był tam także pewien sługa Saula, który w tym dniu zatrzymał się również przed obliczem Jahwe, a nazywał się Doeg Edomita, przełożony pasterzy Saula.
1 Samuela 21  9 I odezwał się Dawid do Achimeleka: "A może masz pod ręką dzidę albo miecz? Nie wziąłem bowiem ani miecza, ani mojej broni, gdyż polecenie króla było pilne".
1 Samuela 21 10 Kapłan odpowiedział: "Jest miecz Goliata, Filistyna, którego zabiłeś w Dolinie Terebintu; zawinięty w płaszcz, leży za efodem. Jeśli masz zamiar go wziąć, bierz, bo nic poza tym nie ma z tych rzeczy". Dawid odrzekł: "Nie ma od niego lepszego, podaj mi go".
1 Samuela 21 11 Powstawszy więc Dawid, jeszcze tego dnia uciekł przed Saulem: i udał się do Akisza, króla Gat..
1 Samuela 21 12 Słudzy Akisza mówili: "Czy to nie Dawid, król ziemi? Czy to nie ten, któremu śpiewano wśród pląsów: "Pobił Saul tysiące, a Dawid dziesiątki tysięcy"?"
1 Samuela 21 13 Dawid przejął się tymi słowami, a że obawiał się bardzo Akisza, króla Gat,
1 Samuela 21 14 zaczął udawać wobec nich szalonego, dokonywać wśród nich nierozumnych czynności: tłukł rękami w skrzydła bramy i pozwalał ślinie spływać na brodę.
1 Samuela 21 15 I rzekł Akisz do swych poddanych: "Widzicie człowieka szalonego. Po co sprowadziliście mi go tutaj? Czy brakuje mi szaleńców, że sprowadziliście jeszcze tego, by szalał przede mną? I ten ma wejść do mojego domu?"

1 Samuela 22  1 Dawid uciekł stamtąd i schronił się w jaskini Adullam. Kiedy dowiedzieli się o tym jego bracia i cała rodzina jego ojca, udali się do niego.
1 Samuela 22  2 Zgromadzili się też wokół niego wszelkiego rodzaju uciśnieni i ci, którzy ścigani byli przez wierzycieli, i ci, którym było ciężko na duszy, a on stał się dla nich przywódcą. Tak przyłączyło się do niego około czterystu ludzi.
1 Samuela 22  3 Stąd udał się Dawid do Mispe moabskiego i zapytał króla Moabu: "Czy ojciec i matka moja nie mogliby przebywać u was do czasu, aż się wyjaśni, co zechce Bóg ze mną uczynić?"
1 Samuela 22  4 Sprowadził ich przed króla moabskiego i zamieszkali przy nim przez cały czas pobytu Dawida w miejscu niedostępnym.
1 Samuela 22  5 A prorok Gad doradzał Dawidowi: "Nie pozostawaj w tym miejscu niedostępnym, lecz udaj się do ziemi judzkiej". Dawid więc poszedł i przybył do lasu Cheret.
1 Samuela 22  6 Tymczasem Saul posłyszał, że wykryto Dawida razem z towarzyszącymi mu ludźmi. Saul siedział wtedy w Gibea pod tamaryszkiem na wzgórzu z dzidą w ręku, a otaczali go jego słudzy.
1 Samuela 22  7 Rzekł Saul do sług swoich, którzy go otaczali: "Słuchajcie, Beniaminici. Czy syn Jessego da wam wszystkim pola i winnice, czy ustanowi was tysiącznikami i setnikami,
1 Samuela 22  8 dlatego że sprzysięgliście się przeciwko mnie? Nikt mnie nie ostrzegł, gdy syn mój zawierał przymierze z synem Jessego, nikt nie okazywał mi współczucia ani nie przestrzegał, gdy mój syn wystawił przeciw mnie mojego poddanego, aby na mnie zastawiał zasadzki, jak się to obecnie dzieje".
1 Samuela 22  9 Na to odrzekł Doeg Edomita, przełożony sług Saula: "Widziałem syna Jessego, gdy przybył do Achimeleka, syna Achituba:
1 Samuela 22 10 ten zaś radził się o niego u Jahwe, obdarzył go żywnością, dał mu też miecz Filistyna Goliata".
1 Samuela 22 11 Wtedy Saul kazał wezwać kapłana Achimeleka, syna Achituba, z całym rodem jego ojca, to jest kapłanów z Nob: wszyscy oni przybyli do króla.
1 Samuela 22 12 I rzekł Saul: "Słuchaj no, synu Achituba!" Odpowiedział: "Jestem, panie mój".
1 Samuela 22 13 Spytał się go Saul: "Czemu spiskujecie przeciwko mnie, ty i syn Jessego? Dałeś mu przecież chleb i miecz, radziłeś się o niego u Boga po to, by mógł powstać przeciw mnie i zastawiać zasadzki, jak się to dzieje obecnie".
1 Samuela 22 14 Achimelek dał królowi taką odpowiedź: "Któż spośród sług twoich jest tak wierny jak Dawid, zięć króla, stoi na czele twojej straży przybocznej i poważany jest w twym domu?
1 Samuela 22 15 Czy to teraz dopiero zacząłem radzić się Boga w jego sprawie? Dalekie to ode mnie! Niech król nie posądza o nic takiego swojego sługi ani całego rodu jego ojca, gdyż sługa twój nie miał o tym najmniejszego pojęcia!"
1 Samuela 22 16 Król jednak zawyrokował: "Musisz umrzeć, Achimeleku, wraz z całym rodem twego ojca".
1 Samuela 22 17 I dał król rozkaz siepaczom, którzy go otaczali: "Przystąpcie i zadajcie śmierć kapłanom Jahwe, wspomagali bowiem Dawida, a choć wiedzieli, że uciekł, nie powiadomili mnie". Jednakże słudzy królewscy nie chcieli podnieść ręki na kapłanów Jahwe.
1 Samuela 22 18 Król zwrócił się więc do Doega: "Przystąp ty i powal kapłanów!" Przystąpił Doeg Edomita i powalił kapłanów, zadając śmierć w tym dniu osiemdziesięciu pięciu mężom noszącym lniany efod.
1 Samuela 22 19 Uderzył też [Saul] ostrzem miecza na miasto kapłańskie Nob: [pozabijał] ostrzem miecza mężczyzn i kobiety, dzieci i niemowlęta, woły, osły i owce.
1 Samuela 22 20 Uszedł cało jeden tylko syn Achimeleka, syna Achituba, imieniem Abiatar, który schronił się u Dawida.
1 Samuela 22 21 Abiatar zawiadomił Dawida, że Saul wymordował kapłanów Jahwe.
1 Samuela 22 22 Dawid powiedział wtedy do Abiatara: "Wiedziałem to już wtedy, gdy był tam Doeg Edomita, że z pewnością doniesie o tym Saulowi. To ja stałem się winien [zagłady] wszystkich osób z rodu twego ojca.
1 Samuela 22 23 Pozostań przy mnie bez obawy, ten, kto czyha na moje życie, czyha też na twoje, bo jesteś u mnie osobą strzeżoną".

1 Samuela 23  1 Tymczasem zawiadomiono Dawida: "Oto Filistyni oblegają Keilę i grabią [zboże na] klepiskach".
1 Samuela 23  2 I radził się Dawid u Jahwe: "Czy mam wyruszyć i czy pokonam tych Filistynów?" Jahwe odrzekł Dawidowi: "Wyruszaj, a pokonasz Filistynów i oswobodzisz Keilę".
1 Samuela 23  3 Ludzie Dawida mówili jednak: "Przecież my tutaj w Judzie żyjemy w lęku, a pójdziemy do Keili na szyki filistyńskie?"
1 Samuela 23  4 I znów radził się Dawid u Jahwe. A Jahwe dał mu odpowiedź: "Wstań, idź do Keili, gdyż oddam Filistynów w twoje ręce".
1 Samuela 23  5 Dawid wyruszył więc ze swymi ludźmi w kierunku Keili, uderzył na Filistynów, uprowadzając ich trzody i zadając im wielką klęskę. Tak wyzwolił Dawid mieszkańców Keili.
1 Samuela 23  6 Kiedy Abiatar, syn Achimeleka, schronił się u Dawida i kiedy razem z Dawidem udał się do Keili, nosił ze sobą efod.
1 Samuela 23  7 Tymczasem zawiadomiono Saula o tym, że Dawid przybył do Keili. I rzekł Saul: "Bóg oddaje go w moje ręce, gdyż wchodząc do miasta mającego bramy i zamki, sam się zamknął".
1 Samuela 23  8 Zwołał więc Saul cały lud na wojnę, by wyruszyć do Keili i oblegać Dawida i jego ludzi.
1 Samuela 23  9 Kiedy się Dawid dowiedział o tym, że Saul knuje przeciw niemu złe zamiary, rozkazał kapłanowi Abiatarowi: "Przynieś tu efod".
1 Samuela 23 10 I rzekł Dawid: "Jahwe, Boże Izraela! Sługa twój usłyszał, że Saul ma zamiar wkroczyć do Keili, aby zburzyć miasto z mego powodu.
1 Samuela 23 11 <Czy będę wydany przez starszych Keili w moc jego?> Czy Saul wyruszy, jak o tym słyszał sługa twój? Jahwe, Boże Izraela, daj znać o tym słudze twemu". Jahwe odpowiedział: "Wyruszy".
1 Samuela 23 12 Dawid pytał jeszcze: "Czy mieszkańcy Keili wydadzą mnie i moich ludzi w ręce Saula?" Jahwe odrzekł: "Wydadzą".
1 Samuela 23 13 Powstał więc Dawid wraz ze swoimi ludźmi, których było około sześciuset, uszedł z Keili, krążąc na los szczęścia. Kiedy doniesiono Saulowi, że Dawid uciekł z Keili, zaniechał wyprawy.
1 Samuela 23 14 Tymczasem Dawid przebywał na pustyni, w miejscach niedostępnych, później zamieszkał w górach i na pustyni Zif. Saul zaś szukał go przez cały ten czas, lecz Bóg nie oddał Dawida w jego ręce.
1 Samuela 23 15 Dawid przeląkł się, gdy Saul wyruszył, aby czyhać na jego życie. Dawid przebywał na pustyni Zif w Chorsza.
1 Samuela 23 16 Powstał Jonatan, syn Saula, i udał się do Dawida w Chorsza, umacniając go w Bogu.
1 Samuela 23 17 Mówił do niego: "Nie obawiaj się, bo nie wytropi cię ręka mojego ojca, Saula. Ty będziesz panował nad Izraelem, ja zaś będę drugim po tobie. Mój ojciec, Saul, wie, że tak będzie".
1 Samuela 23 18 Obydwaj związali się przymierzem wobec Jahwe. Dawid pozostał potem w Chorsza, a Jonatan udał się do domu.
1 Samuela 23 19 Tymczasem mieszkańcy Zif udali się do Saula do Gibea z zawiadomieniem: "Dawid ukrywa się koło nas w niedostępnych miejscach w Chorsza, na wzgórzu Chakila, w południowej stronie stepu.
1 Samuela 23 20 Ty zaś, o królu, jeżeli masz chęć udać się tam, udaj się, my natomiast wydamy go w ręce króla".
1 Samuela 23 21 Saul odrzekł: "Niech was Jahwe błogosławi, okazaliście mi współczucie.
1 Samuela 23 22 Idźcie więc i sprawdźcie ponownie, wypatrujcie, gdzie przebywa, kto go tam widział, mówiono mi bowiem, że postępuje przebiegle.
1 Samuela 23 23 Idźcie i wywiadujcie się o wszystkich jego kryjówkach, w których się tam chowa. Gdy wrócicie do mnie z wiadomością pewną, wtedy ja pójdę z wami. Jeżeli jest w kraju, będę go szukał wśród wszystkich pokoleń judzkich".
1 Samuela 23 24 Powstawszy wyruszyli przed Saulem do Zif. A Dawid znalazł się na pustyni Maon, na równinie południowej części stepu.
1 Samuela 23 25 Kiedy Saul wyruszył ze swoimi ludźmi, aby go szukać, dano znać o tym Dawidowi. Udał się więc w kierunku skalnej grani, która jest na pustyni Maon. Saul dowiedziawszy się o tym rozpoczął pościg za Dawidem w pustyni Maon.
1 Samuela 23 26 Gdy Saul przechodził po jednej stronie góry, Dawid ze swoimi ludźmi szedł po drugiej stronie. Dawid uciekał pospiesznie przed Saulem, ten zaś wraz ze swymi ludźmi starał się otoczyć Dawida i jego towarzyszy, aby ich schwytać.
1 Samuela 23 27 Tymczasem przybiegł do Saula posłaniec, donosząc: "Spiesz się bardzo i przybywaj, bo Filistyni wdarli się do kraju".
1 Samuela 23 28 Saul zaprzestał pościgu za Dawidem i ruszył przeciw Filistynom. Dlatego tę miejscowość nazwano "Skałą Rozłączeń".

1 Samuela 24  1 Dawid odszedł stamtąd i zamieszkał w miejscach niedostępnych Engaddi.
1 Samuela 24  2 Ale gdy Saul wrócił z wyprawy przeciw Filistynom, doniesiono mu: "Oto Dawid przebywa na pustyni Engaddi".
1 Samuela 24  3 Zabrał więc Saul trzy tysiące wyborowych mężczyzn z całego Izraela i wyruszył na poszukiwanie Dawida i jego ludzi po wschodniej stronie Skał Dzikich Kóz.
1 Samuela 24  4 I przybył Saul do pewnych zagród owczych przy drodze. Była tam jaskinia, do której wszedł, by okryć sobie nogi, Dawid zaś znajdował się wraz ze swymi ludźmi w głębi jaskini.
1 Samuela 24  5 Ludzie Dawida rzekli do niego: "Właśnie to jest dzień, o którym powiedział ci Jahwe: Oto Ja wydaję w twe ręce twojego wroga, abyś z nim uczynił, co ci się wydaje słuszne". Dawid powstał i odciął po kryjomu połę płaszcza Saula.
1 Samuela 24  6 Potem jednak zadrżało serce Dawida z powodu odcięcia poły należącej do Saula.
1 Samuela 24  7 Odezwał się też do swych ludzi: "Niech mię broni Jahwe przed dokonaniem takiego czynu przeciw mojemu panu i pomazańcowi Jahwe, bym miał podnieść rękę na niego, bo jest pomazańcem Jahwe".
1 Samuela 24  8 Tak Dawid skarcił swych ludzi i nie pozwolił im rzucić się na Saula. Tymczasem Saul wstał, [wyszedł] z jaskini i udał się w drogę.
1 Samuela 24  9 Powstał też i Dawid i wyszedłszy z jaskini zawołał za Saulem: "Panie mój, królu!" Saul obejrzał się, a Dawid rzucił się twarzą ku ziemi oddając mu pokłon.
1 Samuela 24 10 Dawid odezwał się do Saula: "Dlaczego dajesz posłuch ludzkim plotkom, głoszącym, że Dawid szuka twej zguby?
1 Samuela 24 11 Dzisiaj na własne oczy mogłeś zobaczyć, że Jahwe wydał cię w jaskini w moje ręce. Namawiano mnie, abym cię zabił, a jednak oszczędziłem cię, mówiąc: Nie podniosę ręki na mego pana, bo jest pomazańcem Jahwe.
1 Samuela 24 12 Zresztą zobacz, mój ojcze, połę twego płaszcza, którą mam w ręku. Przeto że uciąłem połę twego płaszcza, a ciebie nie zabiłem, wiedz i przekonaj się, że we mnie nie ma żadnej złości ani zdrady, ani też nie popełniłem przeciw tobie przestępstwa. A ty czyhasz na życie moje i chcesz mi je odebrać.
1 Samuela 24 13 Niechaj Jahwe dokona sądu między mną i tobą, niechaj Jahwe na tobie się pomści za mnie, ale moja ręka nie zwróci się przeciw tobie.
1 Samuela 24 14 Według tego, jak głosi starożytne przysłowie: "Od złych zło pochodzi", ręka moja nie zwróci się przeciw tobie.
1 Samuela 24 15 Za kim to wyruszył król izraelski? Za kim ty gonisz? Za zdechłym psem, za jedną pchłą?
1 Samuela 24 16 Jahwe więc niech będzie rozjemcą, niech rozsądzi między mną i tobą, niech wejrzy i poprowadzi moją sprawę, niech obroni mnie przed twoją ręką".
1 Samuela 24 17 Kiedy Dawid przestał mówić do Saula, Saul zawołał: "Czy to twój głos, synu mój, Dawidzie?" I zaczął Saul głośno płakać.
1 Samuela 24 18 Mówił do Dawida: "Tyś sprawiedliwszy ode mnie, gdyż świadczyłeś mi dobro, podczas gdy ja wyrządzałem ci krzywdę.
1 Samuela 24 19 Dziś dałeś mi dowód, że mi dobro świadczyłeś, kiedy bowiem Jahwe wydał mię w twoje ręce, ty mnie nie zabiłeś.
1 Samuela 24 20 Przecież jeżeli kto spotka swego wroga, czy pozwoli na to, by spokojnie dalej szedł drogą? Niech cię Jahwe nagrodzi szczęściem za to, coś mi dziś uczynił.
1 Samuela 24 21 Teraz już wiem, że na pewno będziesz królem i że w twojej ręce utrwali się królowanie nad Izraelem.
1 Samuela 24 22 Przysięgnij mi więc wobec Jahwe, że nie wyniszczysz mego potomstwa po mnie, że nie wytracisz też mego imienia z rodu mego ojca".
1 Samuela 24 23 I Dawid złożył przysięgę Saulowi. Saul powrócił do swego domu, a Dawid i jego ludzie weszli na górę na miejsce niedostępne.

1 Samuela 25  1 Tymczasem umarł Samuel. Wszyscy Izraelici zebrali się, by go opłakiwać, i pochowali go w jego posiadłości w Rama. Dawid zaś wyruszył i udał się na pustynię Paran.
1 Samuela 25  2 Żył w Maon pewien człowiek, który miał posiadłość w Karmelu. Był to człowiek bardzo bogaty: posiadał trzy tysiące owiec i tysiąc kóz. Zajęty był właśnie strzyżeniem owiec w Karmelu.
1 Samuela 25  3 Człowiek ten nazywał się Nabal, a jego żona Abigail. Była to kobieta mądra i piękna, mąż natomiast był okrutny i występny; był Kalebitą.
1 Samuela 25  4 Kiedy Dawid posłyszał na pustyni, że Nabal strzyże swe owce,
1 Samuela 25  5 wysłał do niego dziesięciu młodzieńców, mówiąc im: "Idźcie do Karmelu, udając się do Nabala; pozdrowicie go ode mnie.
1 Samuela 25  6 Powiedzcie memu bratu: Pokój niech będzie z tobą, pokój w twym domu i we wszystkim, co do ciebie należy!
1 Samuela 25  7 Słyszałem właśnie, że u ciebie jest pora strzyży. Gdy twoi pasterze przebywali wśród nas, my nie sprawiliśmy im żadnej przykrości, nic im też nie zginęło, jak długo przebywali w Karmelu.
1 Samuela 25  8 Pytaj zresztą sług twoich, to ci powiedzą. Bądź więc życzliwy dla sług [moich] ; przybyliśmy tu bowiem w dzień uroczysty. Zechciej użyczyć, co masz pod ręką, sługom twoim i synowi twemu Dawidowi".
1 Samuela 25  9 Młodzieńcy Dawida przyszli i powtórzyli Nabalowi wszystkie te słowa w imieniu Dawida i w milczeniu oczekiwali [odpowiedzi].
1 Samuela 25 10 Nabal tymczasem dał sługom Dawida taką odpowiedź: "Któż to jest Dawid? Któż to jest syn Jessego? Teraz jest dużo sług takich, którzy porzucają swego pana.
1 Samuela 25 11 A więc mam wziąć mój chleb, wodę, mięso nagotowane dla strzygących i dać je ludziom, o których nie wiem nawet, skąd są?"
1 Samuela 25 12 Młodzieńcy Dawida udali się w drogę powrotną. Przyszedłszy powiadomili go o całej rozmowie.
1 Samuela 25 13 Dawid wtedy dał rozkaz swym ludziom: "Niech każdy przypasze miecz!" I wszyscy przypasali sobie miecze. Dawid również przypasał sobie miecz. Potem wyruszyło z Dawidem na czele około czterystu ludzi, dwustu zostało przy taborze.
1 Samuela 25 14 Tymczasem jeden ze sług zawiadomił Abigail, żonę Nabala: "Dawid przysłał posłańców z pustyni, aby pozdrowili naszego pana, a on rzucił się na nich.
1 Samuela 25 15 A przecież ci ludzie byli dla nas bardzo dobrzy, a jak długo z nimi krążyliśmy przebywając na polu, nie doznaliśmy żadnej przykrości i nic nam nie zginęło.
1 Samuela 25 16 Byli nam murem ochronnym tak w nocy, jak i w dzień przez cały czas wspólnego pobytu, gdyśmy paśli trzodę.
1 Samuela 25 17 Musisz więc rozważyć i rozejrzeć się, co począć, gdyż postanowiono zagładę dla naszego pana i dla całego jego domu. Tymczasem on jest zbyt zły na to, by z nim pomówić".
1 Samuela 25 18 Abigail wzięła więc szybko dwieście chlebów, dwa bukłaki wina, pięć przyrządzonych owiec, pięć sea prażonych ziaren, sto gron rodzynków i dwieście ciastek figowych. Objuczyła tym osły
1 Samuela 25 19 i powiedziała swym sługom: "Wy idźcie przede mną, a ja podążę za wami". Przed swym mężem Nabalem nie przyznała się do tego.
1 Samuela 25 20 Gdy siedząc na ośle zjeżdżała niewidoczną stroną góry, właśnie Dawid i jego ludzie zstępowali ku niej. I spotkała ich.
1 Samuela 25 21 Tymczasem Dawid mówił sobie: "Na darmo strzegłem na pustkowiu całego dobytku jego, tak że nic nie zginęło, co posiadał, bo odpłacił mi złym za dobre.
1 Samuela 25 22 Niech to uczyni Bóg Dawidowi i tamto dorzuci, jeśli do rana zostawię cokolwiek z jego własności, choćby jednego chłopca".
1 Samuela 25 23 Kiedy Abigail spostrzegła Dawida, szybko zsiadła z osła i upadłszy na twarz przed Dawidem, oddała mu pokłon aż do ziemi.
1 Samuela 25 24 Rzuciwszy się do jego stóp rzekła: "Panie mój! Niech na mnie spadnie wina! Pozwól jednak służebnicy twej przemówić do ciebie, wysłuchaj słów twej służebnicy.
1 Samuela 25 25 Niech pan mój nie zwraca uwagi na tego nicponia Nabala, bo on jest jak jego imię: Nabal oznacza, że w nim jest [wiele] głupoty, ja zaś, twoja służebnica, nie widziałam sług mojego pana, których przysłałeś.
1 Samuela 25 26 A teraz, panie mój, na życie Jahwe i twojej duszy, skoro powstrzymał cię Jahwe od rozlewu krwi i pomsty dokonanej na własną rękę, tak oby twoi wrogowie i wszyscy, którzy życzą mojemu panu nieszczęścia, podobni się stali do Nabala.
1 Samuela 25 27 A oto upominek, który przyniosła twoja służebnica panu swemu. Niech go podadzą sługom chodzącym za moim panem.
1 Samuela 25 28 Daruj łaskawie winę twej służebnicy; z pewnością Jahwe zbuduje panu mojemu dom, który będzie trwały, gdyż pan mój toczy boje Jahwe. Dlatego nie spotka cię nieszczęście przez całe życie.
1 Samuela 25 29 Jeśli natomiast ktoś powstanie, aby cię prześladować i czyhać na twe życie, niech dusza pana mojego będzie dobrze zamknięta w woreczku życia u Jahwe, Boga twojego, życie zaś wrogów niech wyrzuci przy pomocy wydrążenia procy.
1 Samuela 25 30 A kiedy Jahwe spełni panu mojemu wszystko dobre, co przyobiecał, i ustanowi cię władcą Izraela,
1 Samuela 25 31 niech nie będzie wtedy dla ciebie skrupułem i wyrzutem sumienia u pana mego to, że rozlał krew niewinną i że wymierzył sobie sprawiedliwość na własną rękę. A kiedy Jahwe łaskawy będzie dla mego pana, przypomnisz sobie swoją służebnicę".
1 Samuela 25 32 Na to rzekł Dawid do Abigail: "Błogosławiony niech będzie Jahwe, Bóg Izraela, za to, że cię wysłał dziś na spotkanie ze mną.
1 Samuela 25 33 Niech będzie błogosławiony twój rozsądek, błogosławiona bądź i ty za to, żeś powstrzymała mnie dzisiaj od rozlewu krwi, i że nie wymierzyłem sobie sprawiedliwości na własną rękę.
1 Samuela 25 34 Lecz na życie Jahwe, Boga Izraela, który mnie powstrzymał od wyrządzenia ci krzywdy: gdybyś szybko nie przybyła mi na spotkanie, wtedy Nabalowi nie pozostałby do rana ani jeden chłopiec".
1 Samuela 25 35 Dawid przyjął od niej to, co przyniosła, i rzekł jej: "Wracaj spokojnie do domu! Patrz, wysłuchałem twej prośby i przyjąłem cię życzliwie".
1 Samuela 25 36 Abigail wróciła do Nabala. Urządzał on właśnie ucztę w domu, na wzór uczty królewskiej. Serce Nabala pełne było radości, był jednak bardzo pijany, więc nie wspominała mu o niczym aż do rannego brzasku.
1 Samuela 25 37 Ale kiedy do rana Nabal wytrzeźwiał od wina, oznajmiła mu o tym jego żona; serce jego zamarło, a on stał się jak kamień.
1 Samuela 25 38 Po upływie około dni dziesięciu Jahwe poraził Nabala tak, że umarł.
1 Samuela 25 39 Gdy się Dawid dowiedział, że Nabal umarł, zawołał: "Błogosławiony niech będzie Jahwe, który stał się moim obrońcą przeciw Nabalowi w związku z doznaną obelgą, a sługę swego powstrzymał od zła. Nieprawość Nabala skierował Jahwe na jego głowę". Posłał też Dawid [pośredników] celem rozmówienia się z Abigail, chcąc wziąć ją sobie za żonę.
1 Samuela 25 40 Słudzy Dawida udali się więc do Abigail do Karmelu i odezwali się do niej w ten sposób: "Dawid wysłał nas do ciebie, aby cię wziąć za swoją żonę".
1 Samuela 25 41 Ona wstała, oddała pokłon twarzą do ziemi i rzekła: "Oto służebnica twoja jest niewolnicą gotową umyć nogi sług mojego pana".
1 Samuela 25 42 Podniósłszy się, Abigail spiesznie wsiadła na osła i z pięcioma dziewczętami, które stanowiły jej orszak, udała się za wysłańcami do Dawida i została jego żoną.
1 Samuela 25 43 Wziął też Dawid Achinoam z Jizreel, i tak obie zostały jego żonami.
1 Samuela 25 44 Tymczasem Saul oddał Mikal, swoją córkę, a żonę Dawida, Paltiemu, synowi Lajisza, pochodzącemu z Gallim.

1 Samuela 26  1 Zifejczycy przybyli do Saula w Gibea z doniesieniem: "Dawid ukrywa się na wzgórzu Chakila, leżącym na krańcu stepu".
1 Samuela 26  2 Niezwłocznie wyruszył więc Saul ku pustyni Zif, a wraz z nim trzy tysiące doborowych Izraelitów, aby wpaść na trop Dawida na pustyni Zif.
1 Samuela 26  3 Saul rozbił obóz na wzgórzu Chakila, na krańcu stepu obok drogi, Dawid zaś przebywał na pustkowiu. Kiedy zauważył, że Saul przybył za nim na pustkowie,
1 Samuela 26  4 posłał wywiadowców i przekonał się, że Saul na pewno przybył.
1 Samuela 26  5 Dawid więc niezwłocznie udał się na miejsce, gdzie obozował Saul. Dawid spostrzegł miejsce, gdzie Saul spoczywał wraz z dowódcą wojsk Abnerem, synem Nera: Saul leżał w środku obozowiska, a ludzie pokładli się wokół niego.
1 Samuela 26  6 Zwrócił się Dawid do Achimeleka Chetyty i do Abiszaja, syna Serui, a brata Joaba, z pytaniem: "Kto podejdzie ze mną do obozu Saulowego?" Abiszaj odparł: "Ja z tobą pójdę".
1 Samuela 26  7 Dawid wraz z Abiszajem zakradli się w nocy do obozu; Saul właśnie spał w środku obozowiska, a jego dzida była wbita w ziemię obok głowy. Abner i ludzie leżeli uśpieni dokoła niego.
1 Samuela 26  8 Rzekł więc Abiszaj do Dawida: "Dziś Bóg oddaje wroga twojego w twą rękę. Teraz pozwól, że przybiję go dzidą do ziemi, jednym pchnięciem, drugiego nie będzie trzeba".
1 Samuela 26  9 Dawid odparł Abiszajowi: "Nie zabijaj go! Któż bowiem podniósłby rękę na pomazańca Jahwe, a nie doznał kary?"
1 Samuela 26 10 Dawid dodał: "Na życie Jahwe: On na pewno go ukarze, albo nadejdzie jego dzień i umrze albo zginie, wyruszywszy na wojnę.
1 Samuela 26 11 Niech mię Jahwe broni przed podniesieniem ręki na pomazańca Jahwe! Zabierz tylko dzidę, która jest koło jego wezgłowia, manierkę na wodę i pójdziemy".
1 Samuela 26 12 Zabrał więc Dawid dzidę i manierkę na wodę od wezgłowia Saula i poszli sobie. Nikt ich nie spostrzegł, nikt [o nich] nie wiedział, nikt się nie obudził. Wszyscy spali, gdyż Jahwe zesłał na nich twardy sen.
1 Samuela 26 13 Dawid oddalił się na przeciwległą stronę i stanął na wierzchołku góry z daleka, a dzieliła go od nich spora odległość.
1 Samuela 26 14 Wtedy zawołał na ludzi i Abnera, syna Nera: "Abnerze! Czemu nie dajesz odpowiedzi?" Abner rzekł: "Kim jesteś, że wołasz <na króla>?"
1 Samuela 26 15 Dawid znów wołał w stronę Abnera: "Czyż nie jesteś mężczyzną? Któż ci dorówna w Izraelu? A dlaczego nie czuwałeś przy panu, twoim królu? Zakradł się przecież ktoś z ludu, aby zamordować króla, twojego pana.
1 Samuela 26 16 Niedobrze postąpiłeś. Na życie Jahwe! Zasługujecie na śmierć: nie strzegliście bowiem waszego pana, pomazańca Jahwe. A teraz patrzcie, gdzie jest dzida królewska i manierka na wodę, które były u jego wezgłowia?"
1 Samuela 26 17 Saul rozpoznał głos Dawida. Rzekł: "To twój głos, synu mój, Dawidzie?" Dawid odrzekł: "Tak, panie mój, królu, to mój głos".
1 Samuela 26 18 I dodał: "Czemu pan mój ściga swego sługę? Cóż uczyniłem? Czy popełniłem coś złego?
1 Samuela 26 19 Niech teraz mój pan, król, posłucha słów swego sługi. Jeśli Jahwe pobudził cię przeciwko mnie, niech rozkoszuje się wonią ofiarną, ale jeśli ludzie — niech będą przeklęci przed Jahwe, gdyż wypędzają mnie dziś, abym nie miał udziału w Jego dziedzictwie mówiąc niejako: "Idź służyć obcym bogom!"
1 Samuela 26 20 Niechże teraz krew moja nie będzie wylana na ziemię z dala od Jahwe. Król bowiem Izraela wyruszył, aby czyhać na moje życie, jak się poluje na kuropatwę po górach".
1 Samuela 26 21 Odrzekł Saul: "Zgrzeszyłem. Wróć, synu mój, Dawidzie, już nigdy nie zrobię ci krzywdy, gdyż dzisiaj cenne było w twych oczach moje życie. Postępowałem nierozsądnie i błądziłem bardzo".
1 Samuela 26 22 Dawid zaś odpowiedział: "Oto dzida królewska, niech przyjdzie który z pachołków i weźmie ją.
1 Samuela 26 23 Jahwe nagradza człowieka za sprawiedliwość i wierność: Jahwe dał mi ciebie w ręce, lecz ja nie podniosłem ich przeciw pomazańcowi Jahwe.
1 Samuela 26 24 Dlatego, jak cenne mi było twoje życie, tak niech będzie cenne u Jahwe moje życie, niechaj mię uwalnia od wszelkiego nieszczęścia".
1 Samuela 26 25 I mówił Saul do Dawida: "Bądź błogosławiony, synu mój, Dawidzie: na pewno to, co czynisz, wykonasz z powodzeniem". I udał się Dawid w swoją drogę, a Saul powrócił do siebie.

1 Samuela 27  1 Dawid rozważał w swym sercu: Mogę wpaść któregoś dnia w ręce Saula. Lepiej będzie dla mnie, gdy się schronię do ziemi Filistynów. Wtedy Saul zaprzestanie ścigania mnie po całym kraju izraelskim, i w ten sposób ujdę z jego rąk.
1 Samuela 27  2 Powstał więc Dawid i wraz z sześciuset ludźmi, którzy mu towarzyszyli, udał się do Akisza, syna Maoka, króla Gat.
1 Samuela 27  3 Dawid przebywał przy Akiszu ze swymi ludźmi oraz ich rodzinami: Dawid z dwiema żonami, Achinoam z Jizreel i Abigail, [dawną] żoną Nabala z Karmelu.
1 Samuela 27  4 Kiedy doniesiono Saulowi, że Dawid schronił się w Gat, przestał go ścigać.
1 Samuela 27  5 Dawid poprosił Akisza: "Jeżeli jesteś mi życzliwy, wyznacz mi miejsce w jednym z miast kraju, abym się tam osiedlił. Na cóż bowiem sługa twój będzie pozostawał przy tobie w stolicy królestwa?"
1 Samuela 27  6 Akisz więc oddał mu w tym dniu Siklag. Dlatego właśnie Siklag należy do królów judzkich aż do dnia dzisiejszego.
1 Samuela 27  7 Okres czasu, który spędził Dawid w kraju filistyńskim, wynosił rok i cztery miesiące.
1 Samuela 27  8 Dawid i jego ludzie wdzierali się do Geszurytów, Girzytów i Amalekitów; zamieszkiwali oni ten kraj od Telam w stronę Szur, aż do ziemi egipskiej.
1 Samuela 27  9 Dawid, uderzając na jakąś krainę, nie pozostawiał przy życiu ani mężczyzny, ani kobiety, zabierał trzodę, bydło, osły, wielbłądy, odzież, a potem dopiero wracał do Akisza.
1 Samuela 27 10 Akisz mówił: "Gdzie byliście dzisiaj na wyprawie wojennej?" Dawid mówił: "W Negebie judzkim. W Negebie jerachmeelickim. W Negebie kenickim".
1 Samuela 27 11 Dawid nie zostawiał przy życiu ani mężczyzny, ani kobiety, aby ich przyprowadzić do Gat. Twierdził: "Aby nie wydali nas i nie mówili: Dawid w ten sposób postępował, tak łupił nas przez cały czas pobytu w kraju filistyńskim".
1 Samuela 27 12 Akisz wierzył Dawidowi, mówiąc: "Został znienawidzony przez swych rodaków; pozostanie więc moim sługą na zawsze".

1 Samuela 28  1 W tym czasie Filistyni zgromadzili swe wojska do walki, chcąc uderzyć na Izraelitów. Rzekł więc Akisz do Dawida: "Wiedz dobrze, że razem ze mną udasz się do obozu wraz z twymi ludźmi".
1 Samuela 28  2 Dawid odrzekł Akiszowi: "Oczywiście, sam się przekonasz, co uczyni twój sługa". Akisz odpowiedział Dawidowi: "Ustanawiam więc ciebie na stałe strażnikiem mojej osoby".
1 Samuela 28  3 Samuel umarł, a wszyscy Izraelici obchodzili po nim żałobę. Pochowany on został w swym mieście Rama. A Saul usunął wróżbitów i czarnoksiężników z kraju.
1 Samuela 28  4 Tymczasem Filistyni zgromadziwszy się, wkroczyli i rozbili obóz w Szunem. Saul też zebrał wszystkich Izraelitów i rozbił obóz w Gilboa.
1 Samuela 28  5 Saul jednak na widok obozu filistyńskiego przestraszył się: serce jego mocno zadrżało.
1 Samuela 28  6 Radził się Saul u Jahwe, lecz Jahwe mu nie odpowiadał ani przez sny, ani przez urim, ani przez proroków.
1 Samuela 28  7 Zwrócił się więc Saul do swych sług: "Poszukajcie mi kobiety wywołującej duchy, chciałbym pójść i u niej się poradzić". Odpowiedzieli mu jego słudzy: "Jest w Endor kobieta, która wywołuje duchy".
1 Samuela 28  8 Dla niepoznaki Saul przebrał się w inne szaty i poszedł w towarzystwie dwóch ludzi. Przybywając do tej kobiety w nocy, rzekł: "Proszę cię, powróż mi przez ducha i spraw, niech przyjdzie ten, którego ci wymienię".
1 Samuela 28  9 Odpowiedziała mu kobieta: "Wiesz chyba, co uczynił Saul: wyniszczył wróżbitów i czarnoksiężników w kraju. Czemu czyhasz na moje życie chcąc mnie narazić na śmierć".
1 Samuela 28 10 Saul przysiągł jej na Jahwe mówiąc: "Na życie Jahwe! Nie będziesz ukarana z tego powodu".
1 Samuela 28 11 Spytała się więc kobieta: "Kogo mam wywołać?" Odrzekł: "Wywołaj mi Samuela".
1 Samuela 28 12 Gdy zobaczyła kobieta Samuela, zawołała głośno do Saula: "Czemu mnie oszukałeś? Tyś jest Saul!"
1 Samuela 28 13 Odezwał się do niej król: "Nie obawiaj się! Co widzisz?" Kobieta odpowiedziała Saulowi: "Widzę istotę pozaziemską, wyłaniającą się z ziemi".
1 Samuela 28 14 Zapytał się: "Jak wygląda?" Odpowiedziała: "Wychodzi starzec, a jest on okryty płaszczem". Saul poznał, że to Samuel, i upadł przed nim twarzą na ziemię, i oddał mu pokłon.
1 Samuela 28 15 Samuel rzekł do Saula: "Dlaczego nie dajesz mi spokoju i wywołujesz mnie?" Saul odrzekł: "Znajduję się w wielkim ucisku, bo Filistyni walczą ze mną, a Bóg mię opuścił i nie daje mi odpowiedzi ani przez proroków, ani przez sen; dlatego ciebie wezwałem, abyś mi wskazał, jak mam postąpić".
1 Samuela 28 16 Samuel odrzekł: "Dlaczego więc pytasz mnie, skoro Jahwe odstąpił cię i stal się twoim wrogiem?
1 Samuela 28 17 Jahwe czyni to, co przeze mnie zapowiedział: odebrał Jahwe królestwo z twej ręki, a oddał je innemu — Dawidowi.
1 Samuela 28 18 Dlatego Jahwe postępuje z tobą w ten sposób, ponieważ nie usłuchałeś Jego głosu, nie dopełniłeś płomiennego gniewu Jego nad Amalekiem.
1 Samuela 28 19 Dlatego Jahwe oddał Izraelitów razem z tobą w ręce Filistynów, jutro ty i twoi synowie będziecie razem ze mną, całe też wojsko izraelskie odda w ręce Filistynów".
1 Samuela 28 20 W tej chwili upadł Saul na ziemię jak długi, przeraził się bowiem słowami Samuela, brakowało mu też sił, gdyż nie jadł przez cały dzień i całą noc.
1 Samuela 28 21 Tymczasem wyszła do Saula owa kobieta i spostrzegłszy, że jest bardzo przerażony, rzekła do niego: "Oto służebnica twoja posłuchała twojego rozkazu, naraziłam swe życie, będąc posłuszną twym słowom, które do mnie wyrzekłeś.
1 Samuela 28 22 Posłuchaj więc — proszę — i ty głosu twej służebnicy. Położę przed tobą kęs chleba: posil się i wzmocnij, aby wyruszyć w drogę".
1 Samuela 28 23 Wzbraniał się mówiąc: "Nie będę jadł". Gdy namawiali go słudzy wraz z tą kobietą, posłuchał ich głosu, podniósł się z ziemi i usiadł na łóżku.
1 Samuela 28 24 Kobieta miała tuczne cielę w swym domu, pospiesznie je zabiła, a potem wziąwszy mąkę, rozczyniła ją i upiekła przaśne chleby.
1 Samuela 28 25 Położyła potem [to wszystko] przed Saulem i jego sługami. Posilili się i powstawszy odeszli jeszcze tej samej nocy.

1 Samuela 29  1 Filistyni zgromadzili swe oddziały koło Afek, Izraelici zaś rozłożyli obóz u źródła, które jest na [nizinie] Jizreel.
1 Samuela 29  2 Władcy filistyńscy szli na czele setek i tysięcy. Dawid ze swymi ludźmi szedł na końcu przy Akiszu.
1 Samuela 29  3 Książęta filistyńscy mówili: "Po co tutaj ci Hebrajczycy?" Akisz odrzekł wodzom filistyńskim: "To jest Dawid, sługa Saula, króla izraelskiego, który u mnie przebywa rok albo dwa. Nie znalazłem u niego nic od dnia, w którym przeszedł do mnie, aż do dziś".
1 Samuela 29  4 Ale książęta filistyńscy rozgniewali się na niego i powiedzieli: "Odpraw tego człowieka: niech wróci na miejsce, które mu wyznaczyłeś. Niech nie bierze z nami udziału w bitwie, gdyż mógłby się stać w walce naszym przeciwnikiem. W jakiż sposób mógłby odzyskać łaskawość swego pana, jak nie głowami tych ludzi?
1 Samuela 29  5 Czy to nie ten sam Dawid, któremu śpiewano wśród pląsów: "Pobił Saul tysiące, a Dawid dziesiątki tysięcy"?"
1 Samuela 29  6 Akisz wezwał Dawida i rzekł do niego: "Na życie Jahwe: jesteś uczciwy i byłbym rad, gdybyś występował i [zbrojnie] wyruszył ze mną w pole. Przecież nie zauważyłem w tobie nic złego od chwili twego przybycia do mnie aż do dziś. Nie podobasz się jednak władcom.
1 Samuela 29  7 Wróć się, odchodź w pokoju, byś nie czynił nic, co się wydaje złym w oczach władców filistyńskich".
1 Samuela 29  8 A Dawid rzekł do Akisza: "Co zrobiłem? Cóż znalazłeś u sługi twojego od dnia, w którym zacząłem być u ciebie, do dziś, że nawet nie mogę wyruszyć do walki z wrogami pana mojego, króla?"
1 Samuela 29  9 Akisz odrzekł Dawidowi: "Wiem, że byłeś dla mnie dobry jak anioł Boży, jednak władcy filistyńscy twierdzą: "Niech z nami nie idzie do walki".
1 Samuela 29 10 Wstań więc rano wraz ze sługami swego pana, którzy przyszli z tobą. Wstańcie o zaraniu i gdy dzień nastanie — odejdźcie".
1 Samuela 29 11 Dawid wstał więc wraz ze swymi ludźmi wcześnie rano, aby wyruszyć od rana i wrócić do ziemi filistyńskiej. Filistyni tymczasem wyruszyli do Jizreel.

1 Samuela 30  1 Kiedy Dawid wracał razem ze swymi ludźmi do Siklag w trzecim dniu, Amalekici [tymczasem] najechali na Negeb i na Siklag. Siklag zdobyli i strawili ogniem.
1 Samuela 30  2 Zabrali do niewoli kobiety, które w nim były, [i wszystko] od najmniejszego do największego, nie zabili jednak nikogo, lecz uprowadzili ze sobą i odeszli z powrotem.
1 Samuela 30  3 Kiedy więc Dawid ze swymi ludźmi powrócił do miasta, było ono już spalone, a żony ich, synów i córki uprowadzono.
1 Samuela 30  4 Dawid i lud, który był przy nim, podnieśli głos i płakali tak długo, aż im brakło sił do płaczu.
1 Samuela 30  5 Zabrano do niewoli także obydwie żony Dawida: Achinoam z Jizreel i Abigail, [dawną] żonę Nabala z Karmelu.
1 Samuela 30  6 Dawid więc znalazł się w wielkim utrapieniu, gdyż lud chciał go nawet ukamienować. Wszyscy bowiem popadli w smutek z powodu [utraty] synów i córek. Dawid zaś doznał umocnienia od Boga swego, Jahwe.
1 Samuela 30  7 Odezwał się Dawid do Abiatara, kapłana, syna Achimeleka: "Bądź łaskaw przynieść mi efod". I Abiatar przyniósł efod Dawidowi.
1 Samuela 30  8 Dawid radził się Jahwe pytając: "Czy mam ścigać tę zgraję? Czy ją dosięgnę?" I dał mu odpowiedź: "Ścigaj, gdyż na pewno dogonisz i [łup] odbierzesz".
1 Samuela 30  9 Wyruszył więc Dawid i sześciuset ludzi, którzy mu towarzyszyli, i dotarli do potoku Beser, <a reszta pozostała na miejscu>.
1 Samuela 30 10 Wówczas Dawid wraz z czterystu ludźmi urządził pościg, dwustu zaś ludzi, którzy byli zbyt zmęczeni, by przejść potok Besor, zatrzymało się.
1 Samuela 30 11 W polu spotkali pewnego Egipcjanina i sprowadziwszy go do Dawida dali mu chleba do jedzenia i wody do picia.
1 Samuela 30 12 Dali mu też kawałek placka figowego i dwa grona rodzynków. Gdy to zjadł, ożywił się; przez trzy doby bowiem nic nie jadł ani nie pił.
1 Samuela 30 13 Dawid odezwał się do niego: "Do kogo należysz i skąd jesteś?" On odrzekł: "Jestem młodym Egipcjaninem, niewolnikiem Amalekity. Pan mój pozostawił mnie losowi, gdyż rozchorowałem się przed trzema dniami.
1 Samuela 30 14 Wdarliśmy się do Negebu Keretytów, do Negebu należącego do Judy i do Negebu Kaleba i podpaliliśmy Siklag".
1 Samuela 30 15 Zapytał go Dawid: "Czy mógłbyś nas zaprowadzić do tej zgrai?" Odrzekł: "Przysięgnij mi na Boga, że mnie nie zabijesz i nie oddasz mię w ręce mojego pana, a wtedy zaprowadzę cię do tej zgrai".
1 Samuela 30 16 I poprowadził go. Tamci rozeszli się po całej krainie, jedli i pili, i świętowali z powodu całego wielkiego łupu, który zabrali z krainy filistyńskiej i z krainy judzkiej.
1 Samuela 30 17 I bił ich Dawid od wieczora aż do zmierzchu dnia następnego. Nikt z nich nie ocalał prócz czterystu młodych ludzi, którzy, dosiadłszy wielbłądów, uciekli.
1 Samuela 30 18 Dawid odzyskał wszystko, co zabrali Amalekici. Dawid wyzwolił też dwie swoje żony.
1 Samuela 30 19 Nikt nie zginął, od najmniejszego do największego, ani synowie, ani córki, ani [nic] z łupu, z tych wszystkich rzeczy, które zabrali. Wszystko Dawid wziął z powrotem.
1 Samuela 30 20 Dawid wziął nawet wszystkie owce i bydło. Pędzono je przed nim wołając: "Oto zdobycz Dawidowa".
1 Samuela 30 21 Dawid przybył do dwustu owych mężów, którzy byli zbyt zmęczeni, by iść za Dawidem, i dlatego pozostali koło potoku Besor. Wyszli oni naprzeciw Dawida i towarzyszących mu ludzi. Zbliżywszy się Dawid z żołnierzami pozdrowił ich.
1 Samuela 30 22 Jednak różni źli ludzie i niegodziwcy, którzy poszli przedtem za Dawidem, odezwali się i powiedzieli: "Ponieważ ci z nami nie poszli, więc nie podzielimy się z nimi łupem, któryśmy ocalili. Zabrać sobie mogą tylko swoje żony i dzieci, i odejść".
1 Samuela 30 23 Odpowiedział Dawid: "Nie tak postąpicie, bracia moi, z tym, co nam darował Jahwe. Przecież to On nas ochronił. On oddał w nasze ręce tę zgraję, która na nas napadła.
1 Samuela 30 24 Kto was posłucha w tej sprawie? Jednakowy udział mieć będą ci, którzy uczestniczyli w walce, i ci, którzy pozostali przy taborze: jednakowo się podzielą".
1 Samuela 30 25 Tak zostało od tego dnia na przyszłość: ustalono to jako prawo i zwyczaj dla Izraelitów, trwające aż do dnia dzisiejszego.
1 Samuela 30 26 Gdy Dawid powrócił do Siklag, posłał część zdobyczy starszym Judy i przyjaciołom ze słowami: "Oto jest dla was dar ze zdobyczy na wrogach Jahwe".
1 Samuela 30 27 Posłał też do tych, którzy byli w Betuel, do tych, co byli w Rama, w Negebie i Jattir,
1 Samuela 30 28 i którzy byli w Arara, do tych, co w Sifamot, i tych, co w Esztemoa,
1 Samuela 30 29 i do tych, co mieszkali w Karmelu i w miastach Jerachmeelitów i w miastach Kenitów,
1 Samuela 30 30 również do mieszkających w Chorma i w Bor-Aszan, w Eter
1 Samuela 30 31 i w Hebronie, do wszystkich miejscowości, po których krążył Dawid wraz ze swymi ludźmi.

1 Samuela 31  1 Filistyni tymczasem walczyli z Izraelitami; mężowie Izraela uciekli przed Filistynami i padli pobici na wzgórzu Gilboa.
1 Samuela 31  2 Filistyni rozpoczęli natarcie na Saula i na jego synów, zabijając Jonatana, Abinadaba i Malkiszuę — synów Saula.
1 Samuela 31  3 W końcu walka srożyła się tylko wokół Saula. Wytropili go łucznicy, a on zadrżał na widok łuczników.
1 Samuela 31  4 I odezwał się Saul do swego giermka: "Dobądź swego miecza i przebij mnie nim, ażeby nie przyszli ci nieobrzezańcy i nie przebili mnie sami, i nie naigrawali się ze mnie". Lecz giermek nie chciał tego uczynić, gdyż bardzo się bał. Saul więc dobył miecza i sam rzucił się na niego.
1 Samuela 31  5 Gdy giermek zobaczył, że Saul umarł, sam też rzucił się na swój miecz i umarł razem z nim.
1 Samuela 31  6 Umarł więc razem tego dnia Saul i trzej jego synowie, i giermek <i wszyscy jego towarzysze>.
1 Samuela 31  7 A gdy Izraelici zamieszkujący tak drugą stronę równiny, jak i Zajordanie, zobaczyli, że wojsko [izraelskie] uciekło, i że poległ Saul i jego synowie, opuścili swoje miasta i pouciekali. Przyszli więc Filistyni i zamieszkali w nich.
1 Samuela 31  8 Nazajutrz przyszli Filistyni obdzierać zabitych i znaleźli Saula i trzech jego synów leżących na wzgórzu Gilboa.
1 Samuela 31  9 Odcięli mu głowę i zdarli zbroję. Po całej ziemi filistyńskiej rozesłali polecenie, aby obwieścić tę radosną nowinę swym bogom i ludowi.
1 Samuela 31 10 Zbroję jego złożyli w świątyni Asztarty, a ciało powiesili na murze Bet-Szean.
1 Samuela 31 11 Gdy usłyszeli mieszkańcy Jabesz w Gileadzie o tym, jak Filistyni postąpili z Saulem,
1 Samuela 31 12 powstali wszyscy dzielni ludzie i szli przez całą noc, po czym zdjęli ciało Saula i ciała jego synów z muru Bet-Szean. Przynieśli je do Jabesz i tu spalili.
1 Samuela 31 13 Wzięli potem ich kości i pogrzebali pod tamaryszkiem w Jabesz. Pościli potem przez siedem dni.

2 Samuela 1  1 Po śmierci Saula, po zwycięstwie nad Amalekitami, wrócił Dawid i zatrzymał się przez dwa dni w Siklag.
2 Samuela 1  2 Na trzeci dzień przybył jakiś człowiek z obozu, z otoczenia Saula. Odzienie miał podarte, a głowę posypaną ziemią. Podszedłszy do Dawida, padł na ziemię i oddał mu pokłon.
2 Samuela 1  3 Dawid zapytał go: "Skąd przybywasz?" Odpowiedział mu: "Ocalałem z izraelskiego obozu".
2 Samuela 1  4 Rzekł do niego Dawid: "Opowiedz mi, proszę, co się tam stało?" Opowiedział więc, że ludzie uciekli z pola walki, wielu z ludzi zginęło, i że również ponieśli śmierć Saul i jego syn Jonatan.
2 Samuela 1  5 Dawid wypytywał młodzieńca, który mu przyniósł te wieści: "Skąd ty wiesz, że umarł Saul i jego syn Jonatan?"
2 Samuela 1  6 Młodzieniec, który przyniósł te wieści, odparł: "Przypadek zrządził, że znalazłem się na górze Gilboa i właśnie Saul tkwił oparty na swej włóczni, gdy tymczasem dosięgały go rydwany i jeźdźcy.
2 Samuela 1  7 Rozejrzał się i spostrzegłszy mnie, przywołał do siebie. Odpowiedziałem: Jestem.
2 Samuela 1  8 Zapytał mnie: Kim jesteś? Odrzekłem: Jestem Amalekita.
2 Samuela 1  9 Rzekł mi: "Podejdź, proszę cię, i dobij mię, gdyż czuję zawroty głowy, chociaż jeszcze jest we mnie całe życie".
2 Samuela 1 10 Podszedłem więc i dobiłem go, bo wiedziałem, że nie będzie żył po swoim upadku. Potem zabrałem jego diadem, który miał na głowie, i naramiennik. Przynoszę to memu panu".
2 Samuela 1 11 Dawid schwyciwszy swe szaty, rozdarł je. Tak też uczynili wszyscy mężowie, którzy z nim byli.
2 Samuela 1 12 Potem lamentowali i płakali, i pościli aż do wieczora, z tego powodu, że padli od miecza Saul i syn jego Jonatan, i z powodu ludu Jahwe i domu Izraela.
2 Samuela 1 13 Odezwał się Dawid do młodzieńca, który mu przyniósł te wieści: "Skąd ty jesteś?" Odparł: "Jestem synem osadnika amalekickiego".
2 Samuela 1 14 Powiedział do niego Dawid: "Jak to? Nie bałeś się podnieść ręki, by zabić pomazańca Jahwe?"
2 Samuela 1 15 Wezwał więc Dawid jednego z młodzieńców i dał rozkaz: "Podejdź i przebij go". Ten zadał mu cios taki, że umarł.
2 Samuela 1 16 Dawid zaś wołał w jego stronę: "Twoja krew [niech spadnie] na twoją głowę! Usta twe wydały o tobie świadectwo, gdy mówiły: Ja zabiłem pomazańca Jahwe".
2 Samuela 1 17 Dawid zaśpiewał potem żałobną pieśń na cześć Saula i jego syna Jonatana,
2 Samuela 1 18 i polecił, aby się uczyli jej potomkowie Judy. Właśnie ona została zapisana w "Księdze Sprawiedliwego":
2 Samuela 1 19 "O Izraelu, twa chwała na wyżynach zabita. Jakże padli bohaterowie?
2 Samuela 1 20 W Gat tego nie ogłaszajcie. Nie podawajcie na ulicach Aszkelonu, aby się nie cieszyły córki filistyńskie ani radowały córki nieobrzezanych.
2 Samuela 1 21 Góry Gilboa! Ani rosy, ani deszczu niech na was nie będzie, ani pól żyznych! Tu bowiem została skalana tarcza mocarzy. Nie, tarcza Saula nie była namaszczona oliwą,
2 Samuela 1 22 lecz krwią poległych, tłuszczem mocarzy. Łuk Jonatana nigdy się nie cofał, i miecz Saula nie wracał daremnie.
2 Samuela 1 23 Saul i Jonatan, kochający się i mili przyjaciele, za życia i w śmierci nie są rozdzieleni. Byli oni bystrzejsi od orłów, dzielniejsi od lwów.
2 Samuela 1 24 O, płaczcie nad Saulem, córki izraelskie: On was ubierał w prześliczne szkarłaty, złotymi ozdobami upiększał stroje.
2 Samuela 1 25 Jakże zginąć mogli waleczni, wśród boju Jonatan przebity śmiertelnie?
2 Samuela 1 26 Żal mi ciebie, mój bracie, Jonatanie. Tak bardzo byłeś mi drogi! Więcej ceniłem twą miłość niżeli miłość kobiet.
2 Samuela 1 27 Jakże padli bohaterowie? Jakże przepadły wojenne oręże?"

2 Samuela 2  1 Po tych wydarzeniach radził się Dawid u Jahwe, pytając Go: "Czy mogę się udać do którego z miast judzkich?" Jahwe odrzekł: "Możesz iść". Pytał znów Dawid: "Dokąd mam iść?" Odpowiedział: "Do Hebronu".
2 Samuela 2  2 Dawid wyruszył tam razem ze swymi dwiema żonami: z Achinoam z Jizreel i Abigail, [dawną] żoną Nabala z Karmelu.
2 Samuela 2  3 Zabrał także swych ludzi z ich rodzinami. Zamieszkali w miastach Hebronu.
2 Samuela 2  4 Przybyli ludzie z Judy i namaścili Dawida na króla nad domem Judy. Kiedy powiadomiono Dawida, że to mieszkańcy Jabesz w Gileadzie pochowali Saula,
2 Samuela 2  5 skierował do mieszkańców Jabesz w Gileadzie wysłańców, oświadczając im: "Bądźcie błogosławieni przez Jahwe, okazaliście bowiem życzliwość wobec waszego pana, Saula, sprawiając mu pogrzeb.
2 Samuela 2  6 Teraz zaś niech Jahwe wam okaże miłosierdzie i wierność! Ja też pragnę się wam odwdzięczyć za to, że dokonaliście tego dzieła.
2 Samuela 2  7 Niech więc będą mocne wasze ręce i bądźcie dzielni, Saul bowiem, wasz pan, umarł, mnie zaś dom Judy namaścił sobie na króla".
2 Samuela 2  8 Abner zaś, syn Nera i dowódca wojsk Saula, zabrał Iszbaala, syna Saula, i zaprowadził go do Machanaim.
2 Samuela 2  9 Obwołał go królem nad Gileadem, nad Aszerytami, nad Jizreelem, Efraimem, Beniaminem, czyli nad całym Izraelem.
2 Samuela 2 10 Iszbaal, syn Saula, liczył lat czterdzieści, gdy zaczął panować nad Izraelem, a rządził dwa lata. Tylko dom Judy został przy Dawidzie.
2 Samuela 2 11 Okres, w którym Dawid panował nad domem Judy w Hebronie, wynosił siedem lat i sześć miesięcy.
2 Samuela 2 12 Abner, syn Nera, i słudzy Iszbaala, syna Saula, udali się z Machanaim do Gibeonu.
2 Samuela 2 13 Wyruszył również Joab, syn Serui, ze sługami Dawida. Spotkali się u stawu gibeońskiego. Ci rozmieścili się po jednej stronie, a tamci po drugiej stronie stawu.
2 Samuela 2 14 Abner zawołał do Joaba: "A może wystąpią młodzieńcy i dadzą nam pokaz walki?" Joab rzeki: "Niech występują".
2 Samuela 2 15 Powstali więc i ciągnęli w ustalonej liczbie: dwunastu Beniaminitów ze strony Iszbaala, syna Saula, i dwunastu ze zwolenników Dawida.
2 Samuela 2 16 Każdy pochwycił swego przeciwnika za głowę i [utopił] miecz w jego boku, tak że zginęli razem. Miejsce to nazwano "Polem Boków". Znajduje się ono w Gibeonie.
2 Samuela 2 17 W ten sposób rozpoczęła się w tym dniu ciężka walka, w której Abner i mężowie z Izraela zostali pokonani przez sługi Dawida.
2 Samuela 2 18 Byli wśród nich również trzej synowie Serui: Joab, Abiszaj i Asahel. Asahel był szybki jak dzika gazela.
2 Samuela 2 19 Asahel biegł za Abnerem nie zbaczając ani w prawo, ani w lewo.
2 Samuela 2 20 Odwrócił się Abner i zawołał: "Czy to ty jesteś, Asahelu?" Odrzekł: "Ja".
2 Samuela 2 21 Rzekł do niego Abner: "Zwróć się w prawo lub w lewo i schwyć sobie kogoś z młodzieńców i zabierz sobie łup po nim". Asahel nie chciał jednak od niego odstąpić.
2 Samuela 2 22 Jeszcze raz zwrócił się Abner do Asahela: "Odstąp ode mnie. Czy mam cię na ziemię powalić? Jak wówczas będę mógł spojrzeć w twarz twemu bratu Joabowi?"
2 Samuela 2 23 Kiedy jednak nie zgodził się odstąpić, Abner ugodził go w podbrzusze odwrotnym końcem dzidy tak, że dzida przeszła na wylot: padł więc i zmarł na miejscu. A każdy, kto przybywał na to miejsce, gdzie padł i umarł Asahel, zatrzymywał się.
2 Samuela 2 24 Jednakże Joab i Abiszaj w dalszym ciągu gonili Abnera, aż o zachodzie słońca dotarli do wzgórza Amma, położonego obok Giach, przy drodze na pustkowiu Gibeonu.
2 Samuela 2 25 Tymczasem Beniaminici zebrali się wokół Abnera i tworząc jedną gromadę, zatrzymali się na szczycie pewnego wzgórza.
2 Samuela 2 26 Stąd wołał Abner do Joaba, tłumacząc mu: "Czy miecz będzie nieustannie pożerał? Czy nie zdajesz sobie sprawy, że gorzki będzie koniec? Kiedyż wreszcie powiesz ludowi, że winni odstąpić od ścigania swych braci?"
2 Samuela 2 27 Joab odrzekł: "Na życie Boga! Gdybyś nie przemówił, lud nie odstąpiłby od ścigania braci wcześniej niż o świcie".
2 Samuela 2 28 Joab więc kazał zatrąbić na rogu. Zatrzymał się cały lud i nie ścigał już Izraelitów: zaprzestano walki.
2 Samuela 2 29 Abner i jego ludzie szli całą noc przez Arabę, aż przeprawili się przez Jordan, a idąc jeszcze całe przedpołudnie dotarli do Machanaim.
2 Samuela 2 30 Joab zaś zaprzestawszy pościgu za Abnerem, zgromadził wszystkich swych ludzi: ze sług Dawida brakowało dziewiętnastu ludzi i Asahela,
2 Samuela 2 31 natomiast słudzy Dawida zabili trzystu sześćdziesięciu spośród Beniaminitów i ludzi Abnera. Tylu zmarło.
2 Samuela 2 32 Asahela zabrano i pochowano w grobie jego ojca, znajdującym się w Betlejem. Potem Joab i jego towarzysze szli całą noc; gdy świtało, dotarli do Hebronu.

2 Samuela 3  1 Wojna między domem Saula a domem Dawida przedłużała się. Dawid jednak stawał się mocniejszy, natomiast dom Saula był coraz słabszy.
2 Samuela 3  2 Synowie, którzy urodzili się Dawidowi w Hebronie: pierworodnym był Amnon z Achinoam pochodzącej z Jizreel,
2 Samuela 3  3 drugim był Kileab z Abigail, [dawnej] żony Nabala z Karmelu, a trzecim Absalom z Maaki, córki Talmaja, króla Geszur,
2 Samuela 3  4 czwartym był Adoniasz, syn Chaggity, piątym zaś Szefatiasz, syn Abitali,
2 Samuela 3  5 szóstym był Jitream z Egli, żony Dawida. Ci urodzili się Dawidowi w Hebronie.
2 Samuela 3  6 W czasie trwania wojny między domem Saula a domem Dawida Abner zyskiwał na znaczeniu w domu Saula.
2 Samuela 3  7 Otóż Saul miał nałożnicę, której na imię było Rispa, córkę Ajji. Rzekł <Iszbaal> do Abnera: "Czemu to zbliżyłeś się do nałożnicy mego ojca?"
2 Samuela 3  8 Te słowa Iszbaala wywołały wielki gniew u Abnera. Zawołał: "Czyż to ja jestem przywódcą judzkich psów? Właśnie teraz, gdy okazuję przywiązanie domowi Saula, twego ojca, jego krewnym i przyjaciołom, i nie dopuszczam, byś wpadł w ręce Dawida, ty doszukujesz się przestępstwa w sprawie tej kobiety.
2 Samuela 3  9 Niechaj to Bóg uczyni z Abnerem i tamto mu dorzuci, jeżeli nie dokonam tego, co Jahwe przyrzekł Dawidowi:
2 Samuela 3 10 Odbiorę królestwo domowi Saula, umocnię natomiast władzę Dawida nad Izraelem i Judą od Dan do Beer-Szeby".
2 Samuela 3 11 [Iszbaal] nie mógł na to odpowiedzieć Abnerowi ani słowa, gdyż się go obawiał.
2 Samuela 3 12 Abner wysłał posłów do Dawida, <do Hebronu>, aby mu oświadczyli: "Czyj to kraj?", chcąc powiedzieć: Zechciej zawrzeć ze mną przymierze, a wtedy pomogę ci w tym, by cały Izrael ku tobie się zwrócił.
2 Samuela 3 13 Odpowiedział: "Dobrze. Zawrę z tobą przymierze, lecz stawiam ci jeden warunek, którego od ciebie żądam, mianowicie: Nie będziesz widział mojej twarzy, jeżeli nie sprowadzisz mi Mikal, córki Saula, gdy przyjdziesz mnie zobaczyć".
2 Samuela 3 14 Dawid wysłał też posłów do Iszbaala, syna Saula, żądając: "Zwróć moją żonę, Mikal, którą nabyłem za sto napletków filistyńskich".
2 Samuela 3 15 Iszbaal kazał ją więc zabrać od męża jej Paltiela, syna Lajisza.
2 Samuela 3 16 Mąż szedł za nią, a towarzysząc jej płakał aż do Bachurim. Abner rzekł jednak do niego: "Wróć się!" I wrócił się.
2 Samuela 3 17 Przeprowadził też Abner rozmowy ze starszyzną Izraela oznajmiając im: "Już dawno okazywaliście pragnienie, aby mieć nad sobą Dawida królem.
2 Samuela 3 18 Dokonajcie tego teraz, gdyż Jahwe dał Dawidowi taką obietnicę: Oto za pośrednictwem mojego sługi Dawida uwolnię lud mój izraelski z rąk filistyńskich i z rąk wszystkich wrogów".
2 Samuela 3 19 Podobnie też tłumaczył Abner Beniaminitom. Potem udał się Abner, by donieść Dawidowi w Hebronie o wszystkim tym, co wydało się słuszne Izraelitom i całemu domowi Beniamina.
2 Samuela 3 20 Abner w towarzystwie dwudziestu mężczyzn udał się do Dawida do Hebronu. A Dawid wyprawił ucztę Abnerowi i jego towarzyszom.
2 Samuela 3 21 Wtedy Abner oświadczył Dawidowi: "Zobowiązuję się, że pójdę, zgromadzę wszystkich Izraelitów wokół pana mojego, króla. Oni zawrą z tobą przymierze i będziesz sprawował nad nimi rządy według swego upodobania". Potem Dawid odprawił Abnera, który poszedł w pokoju.
2 Samuela 3 22 Tymczasem gdy słudzy Dawida wraz z Joabem wracali z wyprawy, przynosząc bogatą zdobycz, Abnera już nie było u Dawida w Hebronie, gdyż go odprawił, i tamten poszedł w pokoju.
2 Samuela 3 23 Po powrocie Joaba i całego wojska, które mu towarzyszyło, doniesiono Joabowi, że Abner, syn Nera, przybył do króla, a ten go odprawił, że sobie poszedł w pokoju.
2 Samuela 3 24 Udał się więc Joab do króla i rzekł: "Coś ty uczynił? Przecież przyszedł do ciebie Abner. Dlaczego go odprawiłeś, że odszedł w pokoju?
2 Samuela 3 25 Czyż nie znasz Abnera, syna Nera? Toż on przyszedł cię oszukać i wywiedzieć się o twych zamiarach i o twych wszystkich przedsięwzięciach".
2 Samuela 3 26 Skoro tylko Joab wyszedł od Dawida, wysłał za Abnerem gońców, którzy zawrócili go od cysterny Sira. A Dawid o tym nie wiedział.
2 Samuela 3 27 Kiedy Abner wrócił do Hebronu, Joab odprowadził go do środka bramy pod pozorem, że chce z nim poufnie porozmawiać. Tam zadał mu śmiertelny cios w podbrzusze za krew swego brata Asahela.
2 Samuela 3 28 Gdy Dawid otrzymał o tym wiadomość, powiedział: "Ani ja, ani moje królestwo nie ma winy przed Jahwe za krew Abnera, syna Nera.
2 Samuela 3 29 Niechaj spadnie ona na głowę Joaba i na całą jego rodzinę. Oby nigdy nie ustały w domu Joabowym wycieki, trąd, podpieranie się laską, śmierć od miecza i głód chleba!"
2 Samuela 3 30 <30 Tak to Joab i jego brat Abiszaj zamordowali Abnera, dlatego że przez niego umarł ich brat Asahel w czasie potyczki koło Gibeonu>,
2 Samuela 3 31 Rzekł więc Dawid do Joaba i do wszystkich towarzyszących mu ludzi: "Porozdzierajcie swe szaty, nałóżcie wory i podnieście lament wobec [zwłok] Abnera". Król Dawid postępował za marami.
2 Samuela 3 32 Kiedy Abnera grzebano w Hebronie, król głośno płakał nad grobem Abnera, płakali też wszyscy ludzie.
2 Samuela 3 33 Król ułożył pieśń żałobną i zaśpiewał ją: "Czemuż to umarł Abner, tak jak ginie nikczemnik?
2 Samuela 3 34 Wszak ręce twoje nie były spętane ani nogi twoje nie skute łańcuchem. Jak napadnięty przez złoczyńców umarłeś". Znów wzmogło się zawodzenie ludu.
2 Samuela 3 35 Gdy zaś zebrał się lud, usiłował wymusić na Dawidzie, by jeszcze za dnia spożył posiłek, Dawid jednak postanowił: "Niech mi to Bóg uczyni i tamto dorzuci, jeślibym przed zachodem słońca skosztował chleba lub czegokolwiek".
2 Samuela 3 36 Kiedy doszło to do wiadomości ludu, uznał on to za słuszne, wszystko zresztą, co uczynił król, uważał za słuszne.
2 Samuela 3 37 Wszyscy zebrani i cały Izrael przekonali się, że śmierć Abnera, syna Nera, nie została spowodowana przez króla.
2 Samuela 3 38 Król powiedział również do sług swoich: "Czy wy nie wiecie, że zginął dzisiaj wódz, i to znaczny w Izraelu?
2 Samuela 3 39 Tymczasem ja czuję się jeszcze słaby, mimo że namaszczony zostałem na króla. Ci zaś mężowie, synowie Serui, są dla mnie zbyt potężni. Niechże Jahwe odpłaci złoczyńcom według ich niegodziwości".

2 Samuela 4  1 Gdy syn Saula, <Iszbaal>, otrzymał wiadomość o śmierci Abnera w Hebronie, opadły mu ręce, a wszyscy Izraelici przerazili się.
2 Samuela 4  2 Syn Saula miał dwóch dowódców wojska: jednemu na imię było Baana, a drugiemu Rekab. Byli synami Rimmona z Beerot, z pokolenia Beniamina, bo i Beerot zaliczano do Beniamina.
2 Samuela 4  3 Mieszkańcy Beerot uciekli do Gittaim i zostali tam osadnikami aż po dzień dzisiejszy.
2 Samuela 4  4 Jonatan, syn Saula, miał syna chromego; kiedy bowiem liczył lat pięć, nadeszła wiadomość o Saulu i Jonatanie z Jizreel, a jego własna piastunka wziąwszy go uciekła. Wśród pośpiechu ucieczki on upadł i pozostał chromy. Nazywał się Meribbaal.
2 Samuela 4  5 Rekab i Baana, synowie Rimmona z Beerot, wybrali się w drogę i podczas dziennej spiekoty weszli do domu Iszbaala, który położył się właśnie, by po południu odpocząć.
2 Samuela 4  6 Odźwierna domu zmęczona czyszczeniem zboża zasnęła. Rekab więc i jego brat Baana mogli się dostać.
2 Samuela 4  7 Weszli do domu. Leżał on w łożu swej sypialni. Ugodzili go i zamordowawszy ucięli mu głowę. Głowę tę zabrali i szli całą noc drogą Araby.
2 Samuela 4  8 Gdy przynieśli głowę Dawidowi, który był w Hebronie, oświadczyli królowi: "Oto jest głowa Iszbaala, syna Saula, twojego wroga, który czatował na twe życie. Dzisiaj Jahwe zapewnił pomstę nad Saulem i jego rodem królowi, panu naszemu".
2 Samuela 4  9 Tymczasem Dawid odrzekł Rekabowi i jego bratu Baanie, synom Rimmona z Beerot, oświadczając im: "Na życie Jahwe, który wybawił moje życie z każdego niebezpieczeństwa!
2 Samuela 4 10 Tego, kto mi przyniósł wiadomość: "Oto umarł Saul", myśląc, że przekazuje wieść radosną, kazałem pochwycić i uśmiercić w Siklag. Tak nagrodziłem go za "dobrą" nowinę.
2 Samuela 4 11 Cóż dopiero, gdy złoczyńcy zamordowali sprawiedliwego człowieka w jego domu, na własnym łożu. Czy nie zażądam od was jego krwi i nie zgładzę was z ziemi?"
2 Samuela 4 12 Dawid dał więc polecenie młodzieńcom, a ci ich stracili. Odrąbali im ręce i nogi i powiesili ich w okolicy stawu w Hebronie. Natomiast głowę Iszbaala zabrali i pochowali w Hebronie, w grobie Abnera.

2 Samuela 5  1 Wszystkie pokolenia izraelskie zeszły się u Dawida w Hebronie i oświadczyły mu: "Oto myśmy kości twoje i ciało.
2 Samuela 5  2 Już dawno, gdy Saul był królem nad nami, tyś wyprawiał się i powracał na czele Izraela. I Jahwe rzekł do ciebie: "Ty będziesz pasł mój lud — Izraela, i ty będziesz wodzem dla Izraela"".
2 Samuela 5  3 Cała starszyzna Izraela przybyła do króla do Hebronu. I zawarł król Dawid przymierze z nimi wobec Jahwe w Hebronie. Namaścili więc Dawida na króla nad Izraelem.
2 Samuela 5  4 W chwili objęcia rządów Dawid miał lat trzydzieści, a rządził lat czterdzieści.
2 Samuela 5  5 Judą rządził w Hebronie lat siedem i sześć miesięcy, w Jerozolimie zaś całym Izraelem i Judą rządził lat trzydzieści trzy.
2 Samuela 5  6 Razem ze swoimi ludźmi król wyruszył do Jerozolimy przeciw Jebusytom, zamieszkującym tę krainę. Rzekli oni do Dawida: "Nie wejdziesz tutaj, lecz odepchną cię ślepi i kulawi". Oznaczało to: "Dawid tu nie wejdzie".
2 Samuela 5  7 Dawid jednak zdobył twierdzę Syjon, to jest Miasto Dawidowe.
2 Samuela 5  8 Dawid w tym dniu powiedział: "Ktokolwiek pokona Jebusytów, zdobywając przejście podziemne, oraz ślepych i kulawych nienawistnych dla duszy Dawida... [ten będzie wodzem]". Stąd pochodzi powiedzenie: "Ślepiec i kulawy nie wejdą do wnętrza domu".
2 Samuela 5  9 Dawid zamieszkał w twierdzy, którą nazwał Miastem Dawidowym. Zbudował potem mur dokoła: od Millo do wnętrza.
2 Samuela 5 10 Dawid stawał się coraz potężniejszy, bo Jahwe, Bóg Zastępów, był z nim.
2 Samuela 5 11 Hiram, król Tyru, wysłał posłów do Dawida z drzewem cedrowym, cieślami i murarzami, aby zbudowali Dawidowi pałac.
2 Samuela 5 12 Wtedy Dawid uznał, że Jahwe potwierdził go królem nad Izraelem i że jego władzę królewską wywyższył ze względu na lud swój — Izraela.
2 Samuela 5 13 Po przybyciu z Hebronu Dawid wziął sobie jeszcze nałożnice i żony z Jerozolimy. Urodzili się Dawidowi jeszcze synowie i córki.
2 Samuela 5 14 Oto imiona tych, którzy urodzili się w Jerozolimie: Szammua, Szobab, Natan, Salomon,
2 Samuela 5 15 Jibchar, Eliszua, Nefeg, Jafija,
2 Samuela 5 16 Eliszama, Eliada i Elifelet.
2 Samuela 5 17 Filistyni usłyszawszy, że Dawid został namaszczony na króla nad Izraelem, wyruszyli wszyscy, aby pochwycić Dawida. Gdy się Dawid o tym dowiedział, schronił się do twierdzy.
2 Samuela 5 18 Filistyni przybywszy rozciągnęli się w dolinie Refaim.
2 Samuela 5 19 Wtedy Dawid radził się Jahwe: "Czy mam pójść na Filistynów i czy oddasz ich w moje ręce?" A Jahwe odrzekł Dawidowi: "Idź! Z pewnością oddam Filistynów w twoje ręce".
2 Samuela 5 20 Dawid wyruszył do Baal-Perasim i tam ich pokonał. Wtedy rzekł Dawid: "Jahwe rozbił wrogów mych przede mną jak rwąca woda". Dlatego nazwano to miejsce Baal-Perasim.
2 Samuela 5 21 [Filistyni] pozostawili tam nawet swoje bożki, a Dawid i jego ludzie zabrali je.
2 Samuela 5 22 I znowu wyruszyli Filistyni i rozciągnęli się na dolinie Refaim.
2 Samuela 5 23 Dawid radził się Jahwe, a On mu odpowiedział: "Nie dokonuj natarcia czołowego, lecz obejdź ich z tyłu i dokonasz natarcia od strony drzew balsamowych.
2 Samuela 5 24 Kiedy zaś posłyszysz odgłosy kroków wśród wierzchołków drzew balsamowych, wtedy się pośpiesz; wtedy bowiem Jahwe wyjdzie przed tobą, by rozbić wojsko Filistynów".
2 Samuela 5 25 Dawid postąpił tak, jak mu polecił Jahwe, i pokonał Filistynów od Gibeonu aż do Gezer.

2 Samuela 6  1 Znów Dawid zgromadził wszystkich doborowych wojowników Izraela w liczbie trzydziestu tysięcy.
2 Samuela 6  2 Dawid i wszyscy ludzie towarzyszący mu, powstawszy, udali się w kierunku judzkiej Baali, aby sprowadzić stamtąd Arkę Boga, który nosi imię Jahwe Zastępów spoczywający na cherubach.
2 Samuela 6  3 Umieszczono Arkę Bożą na nowym wozie i wywieziono ją z domu Abinadaba, położonego na wzgórzu. Uzza i Achio, synowie Abinadaba, prowadzili wóz
2 Samuela 6  4 z Arką Bożą. Achio arkę wyprzedzał.
2 Samuela 6  5 Tak Dawid, jak i cały dom Izraela tańczyli przed Jahwe z całej siły przy dźwiękach pieśni i gry na cytrach, harfach, bębnach, grzechotkach i cymbałach.
2 Samuela 6  6 Gdy przybyli na klepisko Nakona, Uzza wyciągnął rękę w stronę Arki Bożej i podtrzymał ją, gdyż woły szarpnęły.
2 Samuela 6  7 I zapłonął gniew Jahwe przeciwko Uzzie i poraził go tam Bóg za ten postępek, tak że umarł przy Arce Bożej.
2 Samuela 6  8 A Dawid strapił się, dlatego że Jahwe dotknął takim ciosem Uzzę, i nazwał to miejsce Peres-Uzza. [Tak jest] po dzień dzisiejszy.
2 Samuela 6  9 I Dawid uląkł się Jahwe w owym dniu, mówiąc: "Jakże przyjdzie do mnie Arka Jahwe?"
2 Samuela 6 10 Nie chciał więc Dawid kierować Arki Jahwe do siebie, do Miasta Dawidowego. Sprowadził więc ją do domu Obed-Edoma z Gat.
2 Samuela 6 11 I Arka Jahwe pozostawała w domu Obed-Edoma z Gat przez trzy miesiące. A Jahwe błogosławił Obed-Edomowi i całej jego rodzinie.
2 Samuela 6 12 Doniesiono królowi Dawidowi: "Jahwe obdarzył błogosławieństwem rodzinę Obed-Edoma i całe jego mienie z powodu Arki Bożej". Poszedł więc Dawid i sprowadził z wielką radością Arkę Bożą z domu Obed-Edoma do Miasta Dawidowego.
2 Samuela 6 13 Ilekroć niosący Arkę Jahwe postąpili sześć kroków, składał w ofierze wołu i tuczne cielę.
2 Samuela 6 14 Dawid wtedy tańczył z całym zapałem w obecności Jahwe, a ubrany był w lniany efod.
2 Samuela 6 15 Dawid wraz z całym domem izraelskim prowadził Arkę Jahwe wśród radosnych okrzyków i grania na rogach.
2 Samuela 6 16 Kiedy Arka Jahwe przybyła do Miasta Dawidowego, Mikal, córka Saula, wyglądała przez okno i ujrzała króla Dawida, jak podskakiwał i tańczył przed Jahwe: wtedy wzgardziła nim w sercu.
2 Samuela 6 17 Przyniesioną więc Arkę Jahwe ustawiono na przeznaczonym na to miejscu w środku namiotu, który rozpiął dla niej Dawid, po czym Dawid złożył przed Jahwe całopalenia i ofiary pojednania.
2 Samuela 6 18 Kiedy Dawid skończył składanie całopaleń i ofiar pojednania, pobłogosławił lud w imieniu Jahwe Zastępów.
2 Samuela 6 19 Dokonał potem podziału między cały naród, między cały tłum Izraela, między mężczyzn i kobiety: dla każdego po jednym bochenku chleba, po kawałku mięsa i placku z rodzynkami. Potem wszyscy ludzie udali się do swych domów.
2 Samuela 6 20 Wrócił Dawid, aby wnieść błogosławieństwo do swego domu. Wyszła ku niemu Mikal, córka Saula, i powiedziała: "O, jak to wsławił się dzisiaj król izraelski, który się obnażył na oczach niewolnic sług swoich, tak jak się pokazać może ktoś niepoważny".
2 Samuela 6 21 Dawid odpowiedział Mikal: "Przed Jahwe, który wybrał mnie zamiast ojca twego i całej twej rodziny i ustanowił mnie wodzem ludu Jahwe, nad Izraelem, przed Jahwe będę tańczył,
2 Samuela 6 22 i upokorzyłbym się jeszcze bardziej. Choćbym miał się poniżyć w twoich oczach, to u niewolnic, o których mówisz, sławę bym jeszcze zyskał".
2 Samuela 6 23 Mikal, córka Saula, była bezdzietna aż do czasu swej śmierci.

2 Samuela 7  1 Gdy król zamieszkał w swoim domu, a Jahwe poskromił wokoło wszystkich jego wrogów,
2 Samuela 7  2 rzekł król do proroka Natana: "Spójrz, ja mieszkam w pałacu cedrowym, a Arka Boża mieszka w namiocie".
2 Samuela 7  3 Natan powiedział do króla: "Uczyń wszystko, co zamierzasz w sercu, gdyż Jahwe jest z tobą".
2 Samuela 7  4 Lecz tej samej nocy Jahwe skierował do Natana następujące słowa:
2 Samuela 7  5 "Idź i powiedz mojemu słudze, Dawidowi: To mówi Jahwe: Czy ty zbudujesz Mi dom na mieszkanie?
2 Samuela 7  6 Nie mieszkałem bowiem w domu od dnia, w którym wywiodłem z Egiptu synów Izraela aż do dziś dnia. Przebywałem w namiocie albo przybytku.
2 Samuela 7  7 Przez czas, gdy wędrowałem z całym Izraelem, czy choćby do jednego z sędziów izraelskich, którym nakazałem paść mój lud, Izraela, przemówiłem kiedykolwiek słowami: Dlaczego nie zbudowaliście Mi domu cedrowego?
2 Samuela 7  8 A teraz przemówisz do sługi mojego, Dawida: To mówi Jahwe Zastępów: Zabrałem cię z pastwiska spośród owiec, abyś był władcą nad ludem moim, nad Izraelem.
2 Samuela 7  9 I byłem z tobą wszędzie, dokąd się udałeś, wytraciłem przed tobą wszystkich twoich nieprzyjaciół. Dam ci sławę największych ludzi na ziemi.
2 Samuela 7 10 Wyznaczę miejsce mojemu ludowi, Izraelowi, i osadzę go tam, i będzie mieszkał na swoim miejscu, a nie poruszy się więcej, a ludzie nikczemni nie będą go już uciskać jak dawniej.
2 Samuela 7 11 Od czasu kiedy ustanowiłem sędziów nad ludem moim izraelskim, obdarzyłem cię pokojem ze wszystkimi wrogami. Tobie też Jahwe zapowiedział, że ci zbuduje dom.
2 Samuela 7 12 Kiedy wypełnią się twoje dni i spoczniesz obok swych przodków, wtedy wzbudzę po tobie potomka twojego, który wyjdzie z twoich wnętrzności, i utwierdzę jego królestwo.
2 Samuela 7 13 On zbuduje dom imieniu memu, a Ja utwierdzę tron jego królestwa na wieki.
2 Samuela 7 14 Ja będę mu ojcem, a on będzie Mi synem, a jeżeli zawini, będę go karcił rózgą ludzi i ciosami synów ludzkich.
2 Samuela 7 15 Lecz nie cofnę od niego mojej życzliwości, jak ją cofnąłem od Saula, twego poprzednika, którego opuściłem.
2 Samuela 7 16 Przede Mną dom twój i twoje królestwo będzie trwać na wieki. Twój tron będzie utwierdzony na wieki".
2 Samuela 7 17 Zgodnie z tymi wszystkimi słowami i zgodnie z tym całym widzeniem przemówił Natan do Dawida.
2 Samuela 7 18 Poszedł więc król Dawid i usiadłszy przed Jahwe mówił: "Kimże ja jestem, Panie mój, Jahwe, i czym jest mój ród, że doprowadziłeś mię aż dotąd?
2 Samuela 7 19 Ale i to jeszcze wydało się Tobie za mało, Panie mój, Jahwe, lecz dałeś zapowiedź o domu sługi swego na daleką przyszłość. <I to ma być prawo człowieka> Panie mój, Jahwe?
2 Samuela 7 20 Cóż więcej może powiedzieć do Ciebie Dawid? Ty sam znasz swego sługę, Panie mój, Jahwe.
2 Samuela 7 21 Przez wzgląd na Twoje słowo i życzenie Twego serca uczyniłeś cale to wielkie dzieło, aby pouczyć swego sługę.
2 Samuela 7 22 Przeto wielki jesteś, o Jahwe, Boże, nie ma nikogo podobnego Tobie, i nie ma Boga oprócz Ciebie, według tego wszystkiego, co usłyszeliśmy na własne uszy.
2 Samuela 7 23 I kto jest jak lud Twój, jak Izrael? Czyż jest choć jeden naród na ziemi, którego bóg poszedłby go wybawić jako swój lud, aby zapewnić mu sławę, dla którego dokonywałby wielkich i straszliwych dzieł, wypędzając przed swym ludem narody i bóstwa?
2 Samuela 7 24 Ustaliłeś dla siebie swój lud izraelski, aby był dla Ciebie ludem na wieki, a Ty, o Jahwe, stałeś się dla niego Bogiem.
2 Samuela 7 25 Teraz więc, o Jahwe, Boże, niech trwa na wieki słowo, któreś wyrzekł o słudze swoim i jego domu, i czyń, jak powiedziałeś,
2 Samuela 7 26 ażeby na wieki wielbione było imię Twe słowami: Jahwe Zastępów jest Bogiem Izraela. A dom Twego sługi, Dawida, niech będzie trwały przed Tobą.
2 Samuela 7 27 Tyś bowiem, o Jahwe Zastępów, Boże Izraela, objawił swemu słudze, mówiąc: Zbuduję ci dom. Stąd to sługa Twój ośmiela się zwrócić do Ciebie z tą modlitwą.
2 Samuela 7 28 Teraz Ty, o Panie mój, Jahwe, Tyś Bogiem, Twoje słowa są prawdą. Skoro obiecałeś swojemu słudze to szczęście,
2 Samuela 7 29 racz teraz pobłogosławić dom swojego sługi, aby trwał przed Tobą na wieki, boś Ty, mój Panie, o Jahwe, to powiedział, a dzięki Twojemu błogosławieństwu dom Twojego sługi będzie błogosławiony na wieki".

2 Samuela 8  1 Po tych wydarzeniach Dawid pobił Filistynów i zmusił ich do uległości. Odebrał też z rąk Filistynów Gat.
2 Samuela 8  2 Potem pobił Moabitów i zmierzył ich sznurem, rozkazawszy im położyć się na ziemi. Wymierzył dwa sznury tych, co mieli być zabici, a długość jednego sznura dla tych, którzy mieli pozostać przy życiu. Tak Moabici stali się niewolnikami Dawida płacącymi daninę.
2 Samuela 8  3 Dawid pobił też Hadadezera, syna Rechoba, króla Soby, kiedy ten wyprawił się, aby przywrócić swą władzę nad Rzeką.
2 Samuela 8  4 Wziął mu też Dawid tysiąc siedemset konnicy i dwadzieścia tysięcy piechoty. Poprzecinał ścięgna skokowe wszystkich koni zaprzęgowych, zostawiając z nich tylko sto zaprzęgów.
2 Samuela 8  5 Kiedy Syryjczycy z Damaszku przybyli na odsiecz królowi Soby, Hadadezerowi, Dawid pobił dwadzieścia dwa tysiące ludzi spośród Syryjczyków.
2 Samuela 8  6 Potem umieścił Dawid załogi w Syrii damasceńskiej, a Syryjczycy stali się niewolnikami Dawida płacącymi daninę. Tak Jahwe udzielał Dawidowi pomocy we wszystkim, co zamierzył.
2 Samuela 8  7 Dawid zabrał też złote uzbrojenie, jakie mieli słudzy Hadadezera, i przeniósł je do Jerozolimy.
2 Samuela 8  8 A z miast Hadadezera, Tebach i Berotaj, zabrał król Dawid również wielką ilość brązu.
2 Samuela 8  9 Gdy usłyszał Tou, król Chamat, że Dawid rozbił całe wojsko Hadadezera,
2 Samuela 8 10 posłał syna swego Hadorama do króla Dawida, aby go pozdrowić i powinszować mu, że walcząc z Hadadezerem, pokonał go, bo Hadadezer był w wojnie z Tou. Hadoram przywiózł też przedmioty ze srebra, ze złota i brązu.
2 Samuela 8 11 Król Dawid poświęcił je również dla Jahwe wraz ze srebrem i złotem, które pobrał ze wszystkich podbitych narodów:
2 Samuela 8 12 z Edomu, Moabu, od Ammonitów, Filistynów, Amalekitów, wraz z łupami pochodzącymi od Hadadezera, syna Rechoba, króla Soby.
2 Samuela 8 13 Imię Dawida stało się sławne. Powracając zaś pobił osiemnaście tysięcy Edomitów w Dolinie Soli.
2 Samuela 8 14 I w Edomie pozostawił załogi. Wszyscy więc Edomici stali się niewolnikami Dawida: Jahwe udzielał Dawidowi pomocy we wszystkim, co zamierzył.
2 Samuela 8 15 Dawid panował nad całym Izraelem, wykonując sąd i sprawiedliwość nad całym swoim ludem.
2 Samuela 8 16 Joab, syn Serui, był dowódcą wojska, Joszafat zaś, syn Achiluda, był pełnomocnikiem,
2 Samuela 8 17 Sadok, syn Achituba, i Abiatar, syn Achimeleka, byli kapłanami, Serajasz zaś był pisarzem.
2 Samuela 8 18 Benajasz, syn Jojady, sprawował dowództwo nad Keretytami i Peletytami, a synowie Dawida byli kapłanami.

2 Samuela 9  1 Dawid zapytał: "Czy jeszcze ktoś pozostał z rodu Saula, gdyż pragnąłbym mu okazać miłosierdzie ze względu na Jonatana".
2 Samuela 9  2 Z rodziny Saula pozostał sługa, któremu było na imię Siba. Został on wezwany do Dawida. Zapytał go król: "Ty jesteś Siba?" Odrzekł: "Sługa twój".
2 Samuela 9  3 Zapytał król: "Czy nikogo więcej nie ma z rodu Saula, abym mu okazał miłosierdzie Boże?" Siba odrzekł królowi: "Jest jeszcze chromy na obydwie nogi syn Jonatana".
2 Samuela 9  4 Rzekł do niego król: "Gdzie on jest?" Siba odpowiedział królowi: "Przebywa on w domu Makira, syna Ammiela, w Lo-Debar".
2 Samuela 9  5 Król Dawid posiał więc, by go wezwano z domu Makira, syna Ammiela, z Lo-Debar.
2 Samuela 9  6 Meribbaal, syn Jonatana, syna Saula, przybył do Dawida. Padł na twarz oddając mu pokłon. Rzekł Dawid: "Meribbaalu!" Odpowiedział: "Oto jestem, sługa twój".
2 Samuela 9  7 Powiedział mu Dawid: "Nie lękaj się, bo gorąco pragnę okazać ci miłosierdzie ze względu na twojego ojca, Jonatana. Każę ci zwrócić wszystkie dobra twojego przodka Saula, sam zaś zawsze będziesz jadł chleb przy moim stole".
2 Samuela 9  8 On zaś oddając mu pokłon, rzekł: "Czym jest sługa twój, że byłeś łaskaw spojrzeć na zdechłego psa, jakim ja jestem?"
2 Samuela 9  9 Król zawołał potem Sibę, sługę Saula, i rzekł mu: "Wszystko to, co należało do Saula i jego rodziny, przekazuję synowi twojego pana.
2 Samuela 9 10 Na jego polu będziesz pracował ty sam, twoi synowie i słudzy. Ty będziesz zbierał plony, będą one na chleb dla domowników twojego pana. Oni będą to jedli, a gdy chodzi o Meribbaala — syna twojego pana — on będzie zawsze jadał przy moim stole". Siba miał piętnastu synów i dwudziestu niewolników.
2 Samuela 9 11 Siba odrzekł królowi: "Sługa twój spełni wszystko, co pan mój król rozkaże swojemu słudze". Meribbaal więc jadał przy stole Dawida, podobnie jak każdy syn królewski.
2 Samuela 9 12 Meribbaal miał małego syna, któremu było na imię Mika. Wszyscy, którzy mieszkali u Siby, byli niewolnikami Meribbaala.
2 Samuela 9 13 Meribbaal przebywał w Jerozolimie, gdyż jadał przy stole królewskim. A był on chromy na obydwie nogi.

2 Samuela 10  1 Potem umarł król Ammonitów, a syn jego Chanun został w jego miejsce królem.
2 Samuela 10  2 Wtedy Dawid pomyślał sobie: Okażę życzliwość względem Chanuna, syna Nachasza, tak jak jego ojciec okazywał życzliwość względem mnie. Dawid wysłał więc za pośrednictwem sług słowa pociechy z powodu [śmierci] ojca. Gdy słudzy Dawida przybyli do ziemi Ammonitów,
2 Samuela 10  3 książęta ammoniccy odezwali się do Chanuna, swojego pana: "Może sądzisz, że Dawid przez cześć dla twojego ojca przysłał do ciebie pocieszycieli? A może raczej Dawid wysłał sługi swoje do ciebie po to, aby miasto dokładnie poznać i aby je potem zburzyć?"
2 Samuela 10  4 Chanun więc, pochwyciwszy sługi Dawida, ogolił im połowę brody, obciął im szaty do połowy aż do pośladków i odesłał ich.
2 Samuela 10  5 Oznajmiono o tym Dawidowi, a on wyprawił na ich spotkanie posłów, bo ci ludzie zostali bardzo znieważeni. Polecił im król: "Zostańcie w Jerychu, aż wam brody odrosną, a potem wrócicie".
2 Samuela 10  6 Gdy Ammonici spostrzegli, że Dawid ich znienawidził, skierowali posłów, by najęli Syryjczyków z Bet-Rechob i Syryjczyków z Soby: dwadzieścia tysięcy piechoty i około tysiąca ludzi od króla Maaki, ze szczepu zaś Tob dwanaście tysięcy ludzi.
2 Samuela 10  7 Usłyszawszy o tym Dawid wyprawił Joaba wraz z całym wojskiem, ludźmi walecznymi.
2 Samuela 10  8 Ammonici wystąpili i uszykowali się do bitwy u wejścia do bramy [miasta], natomiast Syryjczycy z Soby i z Rechob oraz ludzie z Tob i Maaki stanęli osobno, w polu.
2 Samuela 10  9 Gdy Joab spostrzegł, że walka zagraża mu z przodu i od tyłu, dobrał sobie ludzi spośród wszystkich najdzielniejszych w Izraelu i ustawił w szyku naprzeciw Syryjczyków.
2 Samuela 10 10 Pozostałych zaś ludzi powierzył w ręce swego brata Abiszaja, aby ich ustawił naprzeciw Ammonitów.
2 Samuela 10 11 I rzekł: "Jeśli Syryjczycy będą mieli przewagę nade mną, ty przyjdziesz mi na pomoc, jeśli zaś Ammonici będą mieli przewagę nad tobą, ja ci przyjdę na pomoc.
2 Samuela 10 12 Odwagi! Okażmy męstwo [w walce] za nasz naród i za miasta Boga naszego! A niech Jahwe uczyni to, co Mu się wyda słuszne!"
2 Samuela 10 13 Zbliżył się Joab i lud, który był z nim, aby walczyć z Syryjczykami: lecz oni uciekli przed nim.
2 Samuela 10 14 Ammonici widząc, że Syryjczycy uciekli, również i sami uciekli przed Abiszajem i wycofali się do miasta. A Joab odstąpił od Ammonitów i wrócił do Jerozolimy.
2 Samuela 10 15 Syryjczycy widząc, że zostali pobici przez Izraelitów, skupili swe siły.
2 Samuela 10 16 Hadadezer przez posłów zarządził sprowadzenie Syryjczyków, będących po drugiej stronie rzeki. Ci nadciągnęli do Chelam na czele z dowódcą wojsk Hadadezera, Szobakiem.
2 Samuela 10 17 Dawid, gdy go o tym zawiadomiono, zebrał wszystkich Izraelitów, a przeprawiwszy się przez Jordan przybył do Chelam. Syryjczycy ustawili szyki przeciw Dawidowi i walczyli z nim.
2 Samuela 10 18 Lecz Syryjczycy uciekli przed Izraelitami, a Dawid zabił im siedemset zaprzęgowych koni i czterdzieści tysięcy jeźdźców. Zadał też rany Szobakowi, dowódcy jego wojska, tak iż tam zmarł.
2 Samuela 10 19 Wszyscy królowie zależni od Hadadezera, widząc, że zostali pokonani przez Izraelitów, zawarli z nimi pokój i stali się ich poddanymi. Syryjczycy już bali się odtąd iść na pomoc Ammonitom.

2 Samuela 11  1 Na początku roku, gdy królowie zwykli i wychodzić na wojnę, Dawid wyprawił Joaba i swoje sługi wraz z całym Izraelem. Spustoszyli oni [ziemię] Ammonitów i oblegali Rabba. Dawid natomiast pozostał w Jerozolimie.
2 Samuela 11  2 Pewnego wieczora Dawid, podniósłszy się z posłania i chodząc po tarasie swego królewskiego pałacu, zobaczył z tarasu kąpiącą się kobietę. Kobieta była bardzo piękna.
2 Samuela 11  3 Dawid zasięgnął wiadomości o tej kobiecie. Powiedziano mu: "To jest Batszeba, córka Eliama, żona Uriasza Chetyty".
2 Samuela 11  4 Wysłał więc Dawid posłańców, by ją sprowadzili. A gdy przyszła do niego, spał z nią. A ona oczyściła się od swej nieczystości i wróciła do domu.
2 Samuela 11  5 Kobieta ta poczęła, posłała więc, by dać znać Dawidowi: "Jestem brzemienna".
2 Samuela 11  6 Wtedy Dawid wyprawił posłańca do Joaba: "Przyślij do mnie Uriasza Chetytę". Joab posłał więc Uriasza do Dawida.
2 Samuela 11  7 Kiedy Uriasz do niego przyszedł, Dawid wypytywał się o powodzenie Joaba, ludu i walki.
2 Samuela 11  8 Następnie rzekł Dawid Uriaszowi: "Wstąp do swojego domu i umyj sobie nogi". Uriasz opuścił pałac królewski, a za nim niesiono dar ze stołu króla.
2 Samuela 11  9 Uriasz położył się jednak u bramy pałacu królewskiego wraz ze wszystkimi sługami swojego pana, a nie poszedł do własnego domu.
2 Samuela 11 10 Przekazano wiadomość Dawidowi: "Uriasz nie wstąpił do swego domu". Pytał więc Dawid Uriasza: "Czyż nie wracasz z drogi? Dlaczego nie wstępujesz do własnego domu?"
2 Samuela 11 11 Uriasz odpowiedział Dawidowi: "Arka, Izrael i Juda przebywają w namiotach, podobnie też i pan mój, Joab, wraz ze sługami mego pana obozują w otwartym polu, a ja miałbym pójść do swojego domu, aby jeść, pić i spać ze swoją żoną? Na życie Jahwe i na twoje, czegoś podobnego nie uczynię".
2 Samuela 11 12 Dawid więc rzekł do Uriasza: "Pozostań tu jeszcze dziś i jutro, a potem cię wyślę". Uriasz został więc w Jerozolimie w tym dniu. Nazajutrz
2 Samuela 11 13 Dawid zaprosił go, aby jadł i pił w jego obecności, aż go upoił. Wieczorem poszedł [Uriasz], położył się na swym posłaniu między sługami swojego pana, a do domu swojego nie wstąpił.
2 Samuela 11 14 Następnego ranka napisał Dawid list do Joaba i posłał go za pośrednictwem Uriasza.
2 Samuela 11 15 W liście napisał: "Postawcie Uriasza tam, gdzie walka będzie najbardziej zażarta, potem odstąpicie go, aby został ugodzony i zginął".
2 Samuela 11 16 Joab obejrzawszy miasto, postawił Uriasza w miejscu, o którym wiedział, że walczyli tam dzielni żołnierze [nieprzyjacielscy].
2 Samuela 11 17 Ludzie z miasta wypadli i natarli na Joaba. Byli zabici wśród ludu i sług Dawida; zginął też Uriasz Chetyta.
2 Samuela 11 18 Joab przez wysłańców zawiadomił Dawida o całym przebiegu walki.
2 Samuela 11 19 Posłańcowi dał następujące wyjaśnienie: "Jeśliby po opowiedzeniu królowi całego przebiegu walki do końca
2 Samuela 11 20 król wpadł w gniew i zapytywał cię: "Dlaczego zbliżyliście się tak do miasta, by toczyć walkę? Czyż nie wiedzieliście, że strzelają z muru?
2 Samuela 11 21 Kto zabił Abimeleka, syna Jerubbaala? Czyż nie kobieta, która zrzuciła na niego z muru kamień młyński, tak iż umarł w Tebes? Czemuż podchodziliście aż pod mury?" — powiesz: Sługa twój, Uriasz Chetyta, zginął również".
2 Samuela 11 22 Posłaniec poszedł. Po przybyciu oznajmił Dawidowi wszystko, z czym go Joab posłał. <Dawid uniósł się i rzekł do posłańca: "Dlaczego tak zbliżyliście się do miasta, by toczyć walkę? Czy nie wiedzieliście, że będziecie razem z murów? Kto zabił Abimeleka, syna Jerubbaala? Czyż nie kobieta, która zrzuciła na niego z muru kamień młyński, tak iż umarł w Tebes? Czemuż podchodziliście aż pod mury?">
2 Samuela 11 23 Posłaniec odpowiedział Dawidowi: "Udało im się przemóc nas i wyjść przeciw nam w pole; odparliśmy ich aż do bramy.
2 Samuela 11 24 Tymczasem łucznicy zaczęli strzelać z muru do twych sług. Dlatego to zginęło kilku ze sług królewskich. Zginął też sługa twój, Uriasz Chetyta".
2 Samuela 11 25 Dawid oznajmił posłańcowi: "Tak powiesz Joabowi: "Nie trap się z tego, co się stało. Miecz dosięga raz tego, raz innego. Bądź wytrwały w walce przeciwko miastu i zniszcz je". Ty sam dodaj mu odwagi".
2 Samuela 11 26 Żona Uriasza dowiedziawszy się, że Uriasz, jej mąż, umarł, opłakiwała swego pana.
2 Samuela 11 27 Gdy czas żałoby przeminął, posłał po nią Dawid i sprowadził do swego pałacu. Została jego żona i urodziła mu syna. Postępek jednak, jakiego dopuścił się Dawid, nie podobał się Jahwe.

2 Samuela 12  1 Jahwe posłał do Dawida [proroka] Natana. Ten przybył do niego i powiedział: "W pewnym mieście było dwóch łudzi, jeden był bogaczem, a drugi biedakiem.
2 Samuela 12  2 Bogacz miał owce i wielką liczbę bydła,
2 Samuela 12  3 biedak nie miał nic, prócz jednej małej owieczki, którą nabył. On ją karmił i wyrosła przy nim wraz z jego dziećmi, jadła jego chleb i piła z jego kubka, spała u jego boku i była dla niego jak córka.
2 Samuela 12  4 Raz przyszedł gość do bogacza, lecz jemu żal było brać coś z owiec i własnego bydła, czym mógłby posłużyć podróżnemu, który do niego zawitał. Więc zabrał owieczkę owemu biednemu mężowi i tę przygotował człowiekowi, co przybył do niego".
2 Samuela 12  5 Dawid oburzył się bardzo na tego człowieka i powiedział do Natana: "Na życie Jahwe, człowiek, który tego dokonał, jest winien śmierci.
2 Samuela 12  6 Nagrodzi on za owieczkę w czwórnasób, gdyż dopuścił się czynu bez miłosierdzia".
2 Samuela 12  7 Natan oświadczył Dawidowi: "Ty jesteś tym człowiekiem. To mówi Jahwe, Bóg Izraela: Ja namaściłem cię na króla nad Izraelem. Ja uwolniłem cię z rąk Saula.
2 Samuela 12  8 Dałem ci dom twojego pana, a żony twego pana na twoje łono, oddałem ci dom Izraela i Judy, a gdyby i tego było za mało, dodałbym ci jeszcze więcej.
2 Samuela 12  9 Czemu zlekceważyłeś <słowo> Jahwe, popełniając to, co złe w Jego oczach? Zabiłeś mieczem Chetytę Uriasza, a jego żonę wziąłeś sobie za małżonkę. Zamordowałeś go mieczem Ammonitów.
2 Samuela 12 10 Dlatego właśnie miecz nie oddali się od domu twojego na wieki, albowiem Mnie zlekceważyłeś, a żonę Uriasza Chetyty wziąłeś sobie za małżonkę.
2 Samuela 12 11 To mówi Jahwe: Oto Ja wywiodę przeciwko tobie nieszczęście z własnego twego domu, żony zaś twoje zabiorę sprzed oczu twoich, a oddam je twojemu współzawodnikowi, który będzie obcował z twoimi żonami — wobec tego słońca.
2 Samuela 12 12 Uczyniłeś to wprawdzie w ukryciu, jednak Ja obwieszczę tę rzecz wobec całego Izraela i wobec słońca".
2 Samuela 12 13 Dawid rzekł do Natana: "Zgrzeszyłem wobec Jahwe". Natan odrzekł Dawidowi: "Jahwe odpuszcza ci też twój grzech — nie umrzesz.
2 Samuela 12 14 Lecz dlatego, że przez ten czyn odważyłeś się wzgardzić Jahwe, syn, który ci się urodzi, na pewno umrze".
2 Samuela 12 15 Natan udał się potem do swego domu. Jahwe dotknął dziecko, które urodziła Dawidowi żona Uriasza, tak iż ciężko zachorowało.
2 Samuela 12 16 Dawid błagał Boga za chłopcem i zachowywał surowy post, a wróciwszy do siebie, całą noc leżał na ziemi.
2 Samuela 12 17 Dostojnicy jego domu, podszedłszy do niego, chcieli podźwignąć go z ziemi: bronił się jednak; w ogóle z nimi nie jadał.
2 Samuela 12 18 W siódmym dniu dziecko zmarło. Słudzy Dawida obawiali się powiadomić go, że dziecko umarło. Twierdzili: "Jeżeli, gdy dziecko jeszcze żyło, przemawialiśmy do niego, a głosu naszego nie usłuchał, to jak możemy mu powiedzieć, że chłopiec umarł? Może uczynić [sobie] coś złego".
2 Samuela 12 19 Gdy jednak Dawid zauważył, że słudzy jego rozmawiają szeptem, zrozumiał, że dziecko zmarło. Pytał więc sługi swoje: "Czy dziecko umarło?" Odpowiedzieli: "Umarło".
2 Samuela 12 20 Dawid podniósł się z ziemi, umył się i namaścił, zmienił swe ubranie i wszedłszy do domu Jahwe oddał pokłon. Powróciwszy do domu zażądał, by mu podano posiłek, którym się pożywił.
2 Samuela 12 21 Słudzy na to mu powiedzieli: "Co ma znaczyć twój sposób postępowania? Gdy dziecko żyło — płakałeś, lecz gdy zmarło — powstałeś i posiliłeś się".
2 Samuela 12 22 Odrzekł: "Dopóki dziecko żyło, pościłem i płakałem, gdyż mówiłem sobie: "Kto wie, może Jahwe nade mną się ulituje i dziecko będzie żyło?"
2 Samuela 12 23 Tymczasem umarło. Po cóż mam pościć? Czyż zdołam je wskrzesić? Ja pójdę do niego, ale ono do mnie nie wróci".
2 Samuela 12 24 Dawid okazywał współczucie dla swej żony Batszeby. Poszedł do niej i spał z nią. Urodził się jej syn, któremu dała na imię Salomon. A Jahwe umiłował go
2 Samuela 12 25 i posłał [o tym wiadomość] za pośrednictwem proroka Natana, a on nazwał go Jedidia z rozkazu Jahwe.
2 Samuela 12 26 A Joab staczał walki w ammonickim Rabba i zdobył stolicę królestwa.
2 Samuela 12 27 Wysyłając posłów do Dawida donosił: "Natarłem na Rabba i zdobyłem już Miasto Wód.
2 Samuela 12 28 A teraz zbierz pozostałe wojsko i prowadź dalej walkę przeciw miastu. Podbij je, ażebym nie ja był jego zdobywcą i nie nadał mu swojego imienia".
2 Samuela 12 29 Dawid zebrał więc całe wojsko i udał się do Rabba, natarł na miasto i zdobył je.
2 Samuela 12 30 Z głowy Milkoma zdjął koronę, która ważyła talent złota. Miała ona drogocenny kamień, który posłużył za ozdobę głowy Dawida. Zabrał też z miasta niezliczoną ilość łupów.
2 Samuela 12 31 Ludność zaś, która w nim była, uprowadził i przeznaczył do obsługi pił, kilofów i żelaznych siekier oraz kazał jej przejść do wyrobu cegły. W ten sposób postąpił z wszystkimi miastami ammonickimi. Potem wrócił Dawid z całym wojskiem do Jerozolimy.

2 Samuela 13  1 Oto co się potem wydarzyło: Absalom, syn Dawida, miał piękną siostrę, której było na imię Tamar. W niej zakochał się Amnon, [również] syn Dawida.
2 Samuela 13  2 Dręczył się tym Amnon, tak że zachorował z powodu swej siostry Tamar. Ponieważ była dziewicą, Amnon nie widział możliwości uczynienia jej czegokolwiek.
2 Samuela 13  3 Amnon miał jednak przyjaciela imieniem Jonadab, syna Szimei, brata Dawida. Jonadab był człowiekiem bardzo przebiegłym.
2 Samuela 13  4 Ten go zapytał: "Co się z tobą dzieje, synu królewski, że tak mizerniejesz z dnia na dzień? Nie chcesz mi tego wyjaśnić?" Amnon odpowiedział mu: "Kocham Tamar, siostrę mojego brata Absaloma".
2 Samuela 13  5 Jonadab mu odpowiedział: "Połóż się do łóżka i udaj chorego. Gdy przyjdzie twój ojciec, by cię odwiedzić, powiesz mu: Pozwól, by przyszła moja siostra Tamar i podała mi jeść, niechby przygotowała na moich oczach coś do zjedzenia tak, bym to widział. Wtedy przyjąłbym posiłek z jej ręki".
2 Samuela 13  6 Amnon położył się więc i udawał chorego. Kiedy przyszedł król, aby go odwiedzić, odezwał się Amnon do króla: "Niech przyjdzie, proszę, moja siostra Tamar i przyrządzi mi dwa placki w mojej obecności, abym mógł przyjąć posiłek z jej ręki".
2 Samuela 13  7 Dawid posłał więc zawiadomienie do pałacu do Tamar: "Pójdź, proszę, do domu twojego brata, Amnona, i przygotuj mu coś do zjedzenia".
2 Samuela 13  8 Tamar poszła do domu swego brata, Amnona, a on leżał. Wzięła ciasto, zagniotła, zrobiła placki na jego oczach i upiekła je.
2 Samuela 13  9 Wziąwszy patelnię wypróżniła ją przed nim, ale on wstrzymał się od jedzenia. Amnon powiedział: "Niech ode mnie wszyscy wyjdą". A gdy wszyscy od niego wyszli,
2 Samuela 13 10 Amnon rzekł do Tamar: "Przynieś posiłek do sypialni, abym przyjął go z twojej ręki". Tamar wzięła placki, które przygotowała, i zaniosła bratu swojemu, Amnonowi, do sypialni.
2 Samuela 13 11 Gdy je przed nim położyła, aby jadł, schwycił ją i rzekł: "Chodź, połóż się ze mną, siostro moja".
2 Samuela 13 12 Odpowiedziała mu: "Nie, mój bracie. Nie gwałć mię, bo tak się w Izraelu nie postępuje. Zaniechaj tego bezeceństwa.
2 Samuela 13 13 Dokąd się udam z moją zniewagą? A ty, ty stałbyś się jednym z przestępców w Izraelu! Porozmawiaj raczej z królem, on ci mnie nie odmówi".
2 Samuela 13 14 On jednak nie posłuchał jej głosu, lecz zadał jej gwałt, zbezcześcił i obcował z nią.
2 Samuela 13 15 Potem Amnon poczuł do niej bardzo wielką nienawiść. Nienawiść ta była większa niż miłość, którą ku niej odczuwał. Rzekł do niej Amnon: "Wstań i odejdź stąd".
2 Samuela 13 16 Odpowiedziała mu: "Nie czyń mi, wypędzając mnie od siebie, jeszcze większej krzywdy od tej, jaką mi wyrządziłeś". On jednak nie chciał jej posłuchać.
2 Samuela 13 17 Zawołał swego pachołka, który mu usługiwał, i rzekł: "Wypędź tę ode mnie na ulicę i zamknij za nią drzwi".
2 Samuela 13 18 (Była odziana w szatę z rękawami, gdyż tak ubierały się córki królewskie, dziewice). Sługa wyprowadził ją na ulicę i zamknął za nią drzwi.
2 Samuela 13 19 Wtedy Tamar posypała sobie głowę prochem, rozdarła szatę z rękawami, którą miała na sobie, położyła rękę na głowę i odeszła głośno się żaląc.
2 Samuela 13 20 Absalom, jej brat, odezwał się do niej: "Prawda, że Amnon, twój brat, był z tobą? Teraz jednak, moja siostro, uspokój się. To twój brat. Nie bierz do serca tego wypadku". Tamar pozostała zbolała w domu swojego brata Absaloma.
2 Samuela 13 21 Król Dawid posłyszawszy o tym wydarzeniu wpadł w wielki gniew. <Nie chciał on jednak uczynić Amnonowi, swemu synowi, nic złego, gdyż go miłował. Był to przecież jego pierworodny>.
2 Samuela 13 22 Absalom natomiast nie mówił do Amnona nic dobrego ani złego, bo go znienawidził za to, że zgwałcił jego siostrę, Tamar.
2 Samuela 13 23 W dwa lata później, gdy Absalom urządził strzyżę owiec w Baal-Chasor w bliskiej odległości od Efraima, zaprosił wszystkich synów królewskich.
2 Samuela 13 24 Absalom udał się również do króla i rzekł: "Właśnie odbywa się u twojego sługi strzyża owiec, niech raczy król przyjść do swojego sługi z całym orszakiem".
2 Samuela 13 25 Król rzekł Absalomowi: "Nie, mój synu. Raczej nie pójdziemy wszyscy, abyśmy ci nie sprawili kłopotu". Nalegał na niego, lecz nie chciał iść, ale go pobłogosławił.
2 Samuela 13 26 Absalom powiedział: "Jeśli nie, to może by z nami poszedł mój brat, Amnon". Król mu odpowiedział: "Po cóż miałby iść z tobą?"
2 Samuela 13 27 Nalegał na niego Absalom, więc posłał z nim Amnona i wszystkich synów królewskich. <Absalom przygotował ucztę na wzór uczty królewskiej>.
2 Samuela 13 28 Dał zaś Absalom swoim sługom takie polecenie: "Uważajcie! Gdy Amnon serce rozweseli winem, a ja powiem wam: "Uderzcie na Amnona!" wtedy zabijecie go. Nie bójcie się, gdyż ja wam to rozkazuję. Bądźcie mężni i sprawcie się dzielnie".
2 Samuela 13 29 Słudzy Absaloma uczynili z Amnonem tak, jak im kazał Absalom. Wtedy wszyscy królewscy synowie poderwali się z miejsc i dosiadłszy swych mułów uciekli.
2 Samuela 13 30 Gdy byli jeszcze w drodze, dotarła do Dawida pogłoska: "Absalom zamordował wszystkich synów królewskich. Nie został z nich ani jeden".
2 Samuela 13 31 Powstał król, rozdarł szaty i rzucił się na ziemię. Wszyscy też jego słudzy, którzy stali przy nim, rozdarli szaty.
2 Samuela 13 32 Lecz Jonadab, syn Szimei, brata Dawidowego, powiedział: "Niech pan mój nie mówi, że wszyscy młodzi synowie królewscy zostali zabici. Raczej zginął sam Amnon, wobec niego bowiem Absalom czuł nienawiść od czasu zgwałcenia przez niego jego siostry Tamar.
2 Samuela 13 33 Niech więc nie bierze sobie pan mój, król, tej pogłoski do serca, że zginęli wszyscy synowie królewscy. Zginął sam Amnon.
2 Samuela 13 34 Absalom zaś uciekł". Pachołek pełniący straż, podniósłszy oczy, zauważył mnóstwo ludzi zstępujących ze zbocza góry drogą od Choronaim.
2 Samuela 13 35 Rzekł więc Jonadab do króla: "O, właśnie nadchodzą synowie królewscy. Tak się stało, jak sługa twój mówił".
2 Samuela 13 36 Zaledwie przestał mówić, nadeszli synowie królewscy. I podniósłszy głos, płakali. Również król i cały jego orszak głośno płakali.
2 Samuela 13 37 a Absalom zaś uciekł udając się do Talmaja, syna Ammichuda, króla Geszur,
2 Samuela 13 38 i przebywał tam przez trzy lata, 37b a król opłakiwał swego syna przez cały ten czas.
2 Samuela 13 39 Z czasem przestał król Dawid nastawać na Absaloma. Pocieszył się już bowiem po śmierci Amnona.

2 Samuela 14  1 Joab, syn Serui, zauważył, że serce króla zwróciło się do Absaloma,
2 Samuela 14  2 posłał więc do Tekoa i sprowadził stamtąd pewną mądrą kobietę i rzekł jej: "Proszę cię, udaj, że jesteś w żałobie, ubierz szaty żałobne i nie namaszczaj się oliwą, a okazuj, że jesteś kobietą, która od dłuższego czasu opłakuje zmarłego.
2 Samuela 14  3 Udasz się do króla i powiesz mu te słowa". I pouczył ją Joab, co ma mówić.
2 Samuela 14  4 Kobieta z Tekoa poszła więc do króla, upadła na ziemię, oddała pokłon i zawołała: "Królu — pomocy!"
2 Samuela 14  5 Król ją zapytał: "Co ci jest?" Odpowiedziała: "Ach! Jestem wdową. Mąż mój umarł,
2 Samuela 14  6 a twoja służebnica miała dwóch synów. Pokłócili się oni nawzajem na polu, a że nie było nikogo, kto by ich rozdzielił, jeden z nich uderzył swojego brata tak, że ten umarł.
2 Samuela 14  7 I oto cała rodzina wystąpiła do służebnicy twojej z żądaniem: "Oddaj bratobójcę! Zabijemy go za życie jego brata, którego zamordował, i zgładzimy dziedzica!" Tak usiłują zagasić węgiel, który mi pozostał, ażeby nie zostawić po mężu moim imienia ani potomstwa na powierzchni ziemi".
2 Samuela 14  8 Król odpowiedział kobiecie: "Idź do domu, sam wydam polecenie w tej sprawie".
2 Samuela 14  9 Wtedy kobieta z Tekoa rzekła do króla: "Panie mój, królu! Ta wina spadnie na mnie i na moją rodzinę, król i jego tron będzie niewinny".
2 Samuela 14 10 Rzekł król: "Gdyby ktoś mówił co przeciwko tobie, przyprowadź go do mnie, odtąd już nie będzie ci szkodził".
2 Samuela 14 11 Odpowiedziała: "Wspomnij, proszę, królu, na Jahwe, twojego Boga, by mściciel krwi nie powiększył nieszczęścia i nie został syn mój zgładzony". Odrzekł: "Na życie Jahwe: nie spadnie z głowy twojego syna ani jeden włos na ziemię".
2 Samuela 14 12 Rzekła kobieta: "Czy mogłaby twoja służebnica rzec jedno słowo do pana mojego, króla?" Odpowiedział: "Mów".
2 Samuela 14 13 Rzekła kobieta: "Czemuż masz taki zamiar względem ludu Bożego? Wypowiadając taki wyrok sam król okazał się winny, skoro król nie sprowadza tego, który jest jego wygnańcem.
2 Samuela 14 14 Wszyscy bowiem umrzemy z pewnością, i [jesteśmy] jak woda rozlana po ziemi, której już zebrać niepodobna, Bóg jednak nie zabiera życia w ten sposób. Obmyśl więc sposoby, aby wygnaniec dłużej nie pozostawał na wygnaniu.
2 Samuela 14 15 A jeśli teraz przybyłam, by mówić o tym panu memu, królowi, to dlatego, że nastraszyli mię ludzie. Twoja służebnica powiedziała sobie: Przemówię do króla, może król uczyni, co mu powie jego służebnica.
2 Samuela 14 16 Chyba król wysłucha i wybawi swoją niewolnicę z mocy tego człowieka, który chce mnie i mojego syna pozbawić Bożego dziedzictwa.
2 Samuela 14 17 Tak sobie mówiła twoja służebnica: Słowo mojego pana, króla, będzie może dla mnie uspokojeniem, wszak pan mój, król, jest jak anioł Boży, który wysłucha tego, co dobre, i tego, co złe, Jahwe, Bóg twój, niech będzie z tobą".
2 Samuela 14 18 W odpowiedzi król rzekł do kobiety: "Nie ukrywaj, proszę, przede mną tego, o co chcę cię zapytać". Odpowiedziała kobieta: "Bądź łaskaw mówić, panie mój, królu".
2 Samuela 14 19 I rzekł król: "Czy nie ma w tym wszystkim ręki Joaba?" Odpowiedziała kobieta mówiąc: "Na twoje życie, panie mój, królu! Niemożliwe to, by zboczyć w prawo czy w lewo od tego wszystkiego, co mówi pan mój, król. To prawda, że sługa twój Joab mi to polecił, on też włożył w usta służebnicy twojej wszystkie te słowa.
2 Samuela 14 20 Ażeby sprawie nadać inny wygląd, sługa twój, Joab, w ten sposób postąpił. Pan mój jest jednak bardzo mądry: jak anioł Boży, wie wszystko, co się dzieje na ziemi".
2 Samuela 14 21 Zwrócił się król do Joaba: "Dobrze więc, uczynię tę rzecz. Idź i przyprowadź młodego Absaloma".
2 Samuela 14 22 Joab padł twarzą na ziemię i oddał pokłon, błogosławiąc króla. Joab zawołał: "Dziś poznaje sługa twój, że jesteś dla mnie życzliwy, o panie mój, królu! Król bowiem wykonał to, co jego sługa powiedział".
2 Samuela 14 23 Joab powstał i udał się do Geszur, i sprowadził Absaloma do Jerozolimy.
2 Samuela 14 24 Król jednak oświadczył: "Niech wróci do swojego domu, ale twarzy mojej nie będzie widział". Absalom wrócił do swojego domu, ale twarzy króla nie widział.
2 Samuela 14 25 W całym Izraelu nie było człowieka tak pięknego jak Absalom. O nim wygłaszano pochwały: "Od stóp do głowy nie było na nim skazy.
2 Samuela 14 26 Kiedy strzygł swoją głowę — a strzygł ją zwykle co roku, bo było mu zbyt ciężko i musiał się strzyc — włosy jego głowy ważyły dwieście syklów według królewskiej wagi".
2 Samuela 14 27 Absalomowi urodziło się trzech synów i jedna córka. Nazywała się Tamar. Była to kobieta o pięknym wyglądzie.
2 Samuela 14 28 Absalom przebywał przez dwa lata w Jerozolimie, lecz twarzy króla nie widział.
2 Samuela 14 29 Absalom posłał do Joaba, ażeby go wysłać do króla. On jednak nie chciał przyjść do niego. I posłał po niego po raz drugi, ale nie chciał przyjść.
2 Samuela 14 30 Rzekł wtedy do swoich poddanych: "Spójrzcie na to pole, które ma Joab obok mojego: rośnie na nim jęczmień. Idźcie, spalcie go ogniem". I słudzy Absaloma spalili pole ogniem.
2 Samuela 14 31 Powstał Joab i przyszedłszy do domu Absaloma zapytał: "Czemu twoi słudzy spalili ogniem pole, które do mnie należy?"
2 Samuela 14 32 Odpowiedział Absalom Joabowi: "Posyłałem przecież do ciebie wezwanie: Przyjdź tutaj, poślę cię do króla z poselstwem. Po co przybyłem z Geszur? Lepiej by było, gdybym tam pozostał. Teraz chcę zobaczyć twarz króla. Jeśli jestem winny, niech mnie zabije".
2 Samuela 14 33 Joab udał się więc do króla i przekazał mu wiadomość. On zaś przywołał Absaloma. Ten przybył do króla i oddał pokłon królowi aż do ziemi. A król ucałował Absaloma.

2 Samuela 15  1 Potem Absalom sprawił sobie rydwan i konie, pięćdziesięciu zaś ludzi biegało przed nim.
2 Samuela 15  2 Absalom rano zwykł zasiadać obok drogi wiodącej do bramy. Każdego, kto z jakąś sprawą udawał się do króla, by ją rozsądził, wołał Absalom do siebie i pytał: "Z którego jesteś miasta?" Odpowiadał: "Sługa twój jest z takiego a takiego pokolenia izraelskiego".
2 Samuela 15  3 Wtedy Absalom mówił mu: "Patrz, sprawa twoja jest jasna i słuszna, ale u króla nie znajdziesz nikogo, kto by cię wysłuchał".
2 Samuela 15  4 Potem mówił Absalom: "O, któż mię ustanowi sędzią nad krajem? Przychodziliby do mnie wszyscy, którzy mają sprawy sporne i sądowe, a ja wydawałbym sprawiedliwe wyroki".
2 Samuela 15  5 A gdy ktoś się zbliżał, aby mu oddać pokłon, podawał mu rękę, ściskał i całował.
2 Samuela 15  6 Absalom postępował w ten sposób wobec każdego Izraelity, który przychodził po sprawiedliwość do króla. Tak Absalom zjednywał sobie serca ludu izraelskiego.
2 Samuela 15  7 Po upływie czterech lat rzekł Absalom do króla: "Pozwól mi pójść wypełnić w Hebronie ślub, jaki złożyłem Jahwe.
2 Samuela 15  8 Przebywając w Geszur w Syrii złożył sługa twój obietnicę: Jeżeli Jahwe sprawi, że powrócę do Jerozolimy, wtedy oddam hołd Jahwe".
2 Samuela 15  9 Król odpowiedział mu: "Idź w pokoju!" On zaś powstawszy, udał się do Hebronu.
2 Samuela 15 10 Absalom skierował tajnych posłańców do pokoleń izraelskich, żeby mówili: "Gdy tylko posłyszycie dźwięk trąby, wołajcie: "Absalom został królem w Hebronie"".
2 Samuela 15 11 Z Absalomem na jego wezwanie wyruszyło z Jerozolimy dwustu ludzi, nie wiedząc w prostocie swej o niczym.
2 Samuela 15 12 Kiedy Absalom składał ofiarę, posłał również, by wezwano z rodzinnego miasta Gilo Achitofela Gilonitę, doradcę Dawida. W ten sposób wzmagało się sprzysiężenie, a otoczenie Absaloma się powiększało.
2 Samuela 15 13 Przybył ktoś, kto doniósł Dawidowi: "Serca ludzi z Izraela zwróciły się do Absaloma".
2 Samuela 15 14 Wtedy Dawid dał rozkaz wszystkim swym sługom przebywającym wraz z nim w Jerozolimie: "Wstańcie! Uchodźmy, gdyż nie znajdziemy ocalenia przed Absalomem. Spiesznie uciekajcie, ażeby nas nie napadł znienacka, nie sprowadził na nas niedoli i ostrzem miecza nie wygładził mieszkańców miasta".
2 Samuela 15 15 Słudzy królewscy odpowiedzieli królowi: "We wszystkim, co rozkaże pan nasz, król, słudzy twoi będą z tobą".
2 Samuela 15 16 I wyruszył król pieszo, a za nim cały jego dom. Pozostawił jednak król dziesięć nałożnic, aby pilnowały pałacu.
2 Samuela 15 17 Wyruszył więc król pieszo, a wszyscy ludzie w ślad za nim. Przy ostatnim domu zatrzymali się.
2 Samuela 15 18 Przechodzili obok niego wszyscy słudzy: wszyscy Keretyci, wszyscy Peletyci, wszyscy Gittyci, którzy przybyli z Gat w liczbie sześciuset ludzi, przeszli przed królem.
2 Samuela 15 19 I zapytał król Ittaja Gittytę: "Czemuż i ty idziesz razem z nami? Wróć i pozostań przy [nowym] królu; przecież jesteś cudzoziemcem, a nawet jesteś wygnańcem swojej ojczyzny.
2 Samuela 15 20 Wczoraj przyszedłeś, a dziś miałbyś iść i będziesz się tułał z nami, gdy ja sam idę bez celu? Raczej wróć, zabierając z sobą braci. <Niechaj Jahwe okazuje ci> miłość i wierność!"
2 Samuela 15 21 Ittaj jednak odpowiedział królowi: "Na życie Jahwe, na życie pana mego, króla: w miejscu, gdzie znajdzie się pan mój, król, czy to na śmierć, czy życie, tam będzie sługa twój".
2 Samuela 15 22 Odrzekł Dawid Ittajowi: "A więc idź naprzód". Ittaj Gittyta poszedł więc dalej ze wszystkimi swoimi ludźmi i dziećmi, które były przy nim.
2 Samuela 15 23 Cała okolica głośno płakała, gdy lud przeciągał, król przeprawił się przez potok Cedron, a cały lud przechodził <obok niego w kierunku pustyni).
2 Samuela 15 24 Był tam i Sadok, a razem z nim wszyscy lewici, którzy nieśli Arkę Przymierza Bożego. I postawili Arkę Bożą obok Abiatara, aż cały lud wyszedł z miasta.
2 Samuela 15 25 Król powiedział Sadokowi: "Zanieś z powrotem Arkę Bożą do miasta. Jeżeli Jahwe okaże mi się życzliwy, to przywróci mię, tak że znów będę mógł ją zobaczyć razem z przybytkiem,
2 Samuela 15 26 jeżeli jednak powie: Nie znajduję w tobie upodobania — oto jestem — niech czyni ze mną, co uzna za słuszne".
2 Samuela 15 27 Rzekł jeszcze król do kapłana Sadoka: "Patrz! Wróć w pokoju do miasta wraz z synem swym Achimaasem i z Jonatanem, synem Abiatara — obydwaj wasi synowie niech wrócą z wami.
2 Samuela 15 28 Patrzcie jednak: czekam na pustynnych równinach, dopóki nie nadejdzie od was dla mnie słowo z wiadomościami".
2 Samuela 15 29 Sadok i Abiatar zabrali Arkę Bożą do Jerozolimy i tam pozostali.
2 Samuela 15 30 Dawid tymczasem wstępował na Górę Oliwną. Wchodził na nią płacząc i mając głowę zasłoniętą. Szedł boso. Również wszyscy ludzie, którzy mu towarzyszyli, zasłonili swe głowy i wstępując na górę płakali.
2 Samuela 15 31 Tymczasem dotarła do Dawida wiadomość: "Achitofel jest wraz ze spiskowcami przy Absalomie". Dawid wołał: "O Jahwe! Racz udaremnić rady Achitofela!"
2 Samuela 15 32 I oto gdy Dawid dotarł do szczytu [góry], gdzie oddawano pokłon Bogu, wyszedł naprzeciw niego Chuszaj Arkijczyk, mający na sobie podarte odzienie, a głowę posypaną ziemią.
2 Samuela 15 33 Dawid rzekł do niego: "Jeżeli ze mną pójdziesz dalej, będziesz mi tylko ciężarem,
2 Samuela 15 34 jeśli natomiast wrócisz do miasta i powiesz Absalomowi: Sługą twym jestem — królu! Jak byłem sługą twego ojca, tak teraz pragnę być twoim sługą — możesz wtedy na moją korzyść zniweczyć radę Achitofela.
2 Samuela 15 35 Przecież tam będą z tobą Sadok i Abiatar — kapłani. O każdej sprawie, którą usłyszysz z domu królewskiego, doniesiesz kapłanom Sadokowi i Abiatarowi.
2 Samuela 15 36 Tam przebywają dwaj synowie: Achimaas Sadoka i Jonatan Abiatara: za ich pośrednictwem możecie mi przekazać każdą nowinę, którą usłyszycie".
2 Samuela 15 37 Chuszaj, przyjaciel Dawida, przybył do miasta równocześnie z wejściem Absaloma do Jerozolimy.

2 Samuela 16  1 Kiedy Dawid zszedł trochę niżej szczytu, wyszedł naprzeciw niego Siba, sługa Meribbaala, a za nim para objuczonych osłów. Było na nich dwieście chlebów, sto gron rodzynek, sto placków figowych i bukłak wina.
2 Samuela 16  2 Król zapytał Sibę: "Po co to?" Siba odpowiedział: "Osły niech służą do noszenia królewskiej rodziny, chleb i placki figowe na posiłek dla służby, wino zaś za napój dla odczuwających znużenie na pustyni".
2 Samuela 16  3 Zapytał król: "A gdzie syn twojego pana?" Siba odrzekł królowi: "Pozostał w Jerozolimie, gdyż twierdził: "Dziś zwróci mi dom Izraela królestwo mojego ojca"".
2 Samuela 16  4 Król powiedział do Siby: "Oto twoje jest wszystko, co należało do Meribbaala". Odrzekł Siba: "Oddaję ci pokłon, obyś był mi życzliwy, panie mój, królu".
2 Samuela 16  5 Król Dawid przybył do Bachurim. A oto wyszedł stamtąd pewien człowiek. Był on z rodziny należącej do domu Saula. Nazywał się Szimei, syn Gery. Posuwając się naprzód, przeklinał
2 Samuela 16  6 i obrzucał kamieniami Dawida oraz wszystkie sługi króla Dawida, chociaż był z nim po prawej i po lewej stronie cały lud i wszyscy bohaterowie.
2 Samuela 16  7 Szimei przeklinając wołał w ten sposób: "Precz, precz, krwawy człowieku i niegodziwcze!
2 Samuela 16  8 Na ciebie Jahwe skierował całą krew rodziny Saula, w miejsce którego zostałeś królem. Królestwo twoje oddał Jahwe w ręce Absaloma, twojego syna. Teraz ty sam jesteś w utrapieniu, bo jesteś człowiekiem krwawym".
2 Samuela 16  9 Odezwał się do króla Abiszaj, syn Serui: "Dlaczego ten zdechły pies przeklina pana mego, króla? Pozwól, że podejdę i utnę mu głowę".
2 Samuela 16 10 Król odpowiedział: "Co ja mam z wami zrobić, synowie Serui? Jeżeli on przeklina, to dlatego, że Jahwe mu pozwolił: "Przeklinaj Dawida". Któż w takim razie może mówić: "Czemu to robisz?""
2 Samuela 16 11 Potem zwrócił się Dawid do Abiszaja i do wszystkich swoich sług: "Mój własny syn, który wyszedł z wnętrzności moich, nastaje na moje życie. Cóż dopiero ten Beniaminita? Pozostawcie go w spokoju, niech przeklina, gdyż Jahwe mu na to pozwolił.
2 Samuela 16 12 Może wejrzy Jahwe na moje utrapienie i odpłaci mi dobrem za to dzisiejsze przekleństwo".
2 Samuela 16 13 I tak Dawid posuwał się naprzód wraz ze swymi ludźmi. Szimei natomiast szedł zboczem wzniesienia obok i przeklinał, ciskając kamieniami i rzucając ziemię.
2 Samuela 16 14 Król i cały lud przy nim będący przybył wreszcie znużony... i tam odpoczął.
2 Samuela 16 15 Absalom i cały lud, <mężowie z> Izraela — weszli do Jerozolimy. Achitofel był razem z nim.
2 Samuela 16 16 Gdy Chuszaj Arkijczyk, przyjaciel Dawida, przyszedł do Absaloma, wołał do niego: "Niech żyje król! Niech żyje król!"
2 Samuela 16 17 Absalom pytał Chuszaja: "Taka twoja miłość do przyjaciela? Dlaczego nie poszedłeś za swym przyjacielem?"
2 Samuela 16 18 Chuszaj dał odpowiedź Absalomowi: "Nie. Kogo bowiem wybrał Jahwe i lud wraz z całym Izraelem, przy nim i ja jestem, przy nim pozostanę.
2 Samuela 16 19 Po drugie: Komuż będę służyć? Czy nie jego synowi? Jak służyłem twemu ojcu, tak będę służył tobie".
2 Samuela 16 20 Potem Absalom rzekł do Achitofela: "Dajcie swoją radę, co mamy czynić?"
2 Samuela 16 21 Achitofel odpowiedział Absalomowi: "Wejdź do nałożnic swojego ojca, które pozostawił, by pilnowały domu. Gdy posłyszy cały Izrael, że zostałeś znienawidzony przez ojca, wtedy nabiorą mocy ręce wszystkich twoich zwolenników".
2 Samuela 16 22 Rozpięto więc Absalomowi namiot na tarasie. Absalom wszedł do nałożnic swego ojca na oczach całego Izraela.
2 Samuela 16 23 Rada Achitofela, której on udzielał, w tym czasie znaczyła tyle, co słowo Boże. Tyle znaczyła każda rada Achitofela zarówno dla Dawida, jak i dla Absaloma.

2 Samuela 17  1 Achitofel rzekł do Absaloma: "Pozwól, że dobiorę sobie dwanaście tysięcy ludzi i dokonam tej nocy wyprawy na Dawida.
2 Samuela 17  2 Napadnę na niego, gdy jeszcze jest zmęczony i ręce mu opadły. Tak go przerażę, że ucieknie cały lud, który jest przy nim. Wtedy uderzę na osamotnionego króla,
2 Samuela 17  3 a wszystkich ludzi przyprowadzę do ciebie, jak wraca oblubienica do swego męża. Ty nastajesz tylko na życie tego jednego człowieka. Cały naród się uspokoi".
2 Samuela 17  4 Rzecz ta podobała się Absalomowi i całej izraelskiej starszyźnie.
2 Samuela 17  5 Absalom oznajmił: "Proszę zawołać Chuszaja Arkijczyka, abyśmy wysłuchali, co ma do powiedzenia".
2 Samuela 17  6 Gdy Chuszaj przybył do Absaloma, Absalom mu powiedział: "Taką a taką radę dał Achitofel. Czy mamy zrobić to, co on mówi? Jeżeli nie — powiedz!"
2 Samuela 17  7 Chuszaj dal Absalomowi taką odpowiedź: "Rada, jaką tym razem dal Achitofel, nie jest dobra".
2 Samuela 17  8 Potem Chuszaj dodał: "Znasz swojego ojca i jego ludzi. Oni są dzielni, nadto są rozgoryczeni, jak dzika niedźwiedzica, której zabrano młode. Ojciec twój to człowiek znający się na wojnie i nie spędza nocy razem z ludźmi.
2 Samuela 17  9 Ukrywa się zapewne w grocie lub w jakim innym miejscu. A jeśliby się zdarzyło, że ktoś [z naszych] zostanie zabity, na pewno się to rozniesie i będzie się mówić: "Lud, który idzie za Absalomem, zostaj pobity".
2 Samuela 17 10 Wtedy przelęknie się nawet najmocniejszy, który ma serce lwa. Wszyscy bowiem Izraelici wiedzą o tym, że ojciec twój jest mężny, a ci, którzy są z nim — mocni.
2 Samuela 17 11 Radzę raczej zgromadzić przy sobie wszystkich Izraelitów od Dan do Beer-Szeby w takiej liczbie, jak piasek na brzegu morza. Ty osobiście dowodziłbyś nimi w walce.
2 Samuela 17 12 Napadniemy na niego w tym miejscu, gdzie go napotkamy, i spadniemy na niego jak rosa, która spada na ziemię. Nie zostawimy przy życiu ani jego, ani kogokolwiek z tych ludzi, którzy są razem z nim.
2 Samuela 17 13 Gdyby ukrył się w mieście, wtedy wszyscy Izraelici pod to miasto przyniosą powrozy: ściągniemy je w dolinę, tak że nie pozostanie po nim nawet kamień".
2 Samuela 17 14 Absalom i wszyscy mężowie izraelscy orzekli: "Rada Chuszaja Arkijczyka jest lepsza od rady Achitofela". To Jahwe tak zrządził, by udaremnić radę Achitofela, która była lepsza, gdyż Jahwe chciał przywieść nieszczęście na Absaloma.
2 Samuela 17 15 Chuszaj rzeki kapłanom Sadokowi i Abiatarowi: "Taką a taką radę Absalomowi i starszym Izraela dał Achitofel, taką a taką radę dałem ja.
2 Samuela 17 16 Teraz więc szybko wyślijcie do Dawida wiadomość: "Nie zatrzymuj się tej nocy przy przejściach na pustyni, idź dalej natychmiast, inaczej bowiem królowi i całemu jego otoczeniu mogłaby zagrażać zguba"".
2 Samuela 17 17 Tymczasem Jonatan i Achimaas stali u źródła Rogel, czekając, by przyszła służąca i przekazała wieści, które oni mieli zanieść do króla Dawida: nie mogli się bowiem pokazywać, przychodząc do miasta.
2 Samuela 17 18 Ujrzał ich jednak pewien chłopiec. Zawiadomił o tym Absaloma. Obaj więc poszli dalej w pośpiechu. Przybyli do domu pewnego człowieka w Bachurim, który miał studnię na swoim podwórzu. Weszli do niej.
2 Samuela 17 19 Potem kobieta wzięła przykrywę, ułożyła ją nad otworem studni, rozsypała na niej ziarno, tak że nic nie zauważono.
2 Samuela 17 20 Słudzy Absaloma przybyli do tej kobiety, do jej domu, pytając: "Gdzie jest Achimaas i Jonatan?" Odpowiedziała im kobieta: "Poszli dalej za zbiornik wody". Szukali [ich], lecz nie znaleźli. Powrócili więc do Jerozolimy.
2 Samuela 17 21 Po ich odejściu tamci wyszli ze studni i udali się w drogę, i zanieśli królowi Dawidowi wiadomość. Mówili Dawidowi: "Ruszajcie! Przeprawcie się szybko przez wodę, bo taką a taką radę podał co do was Achitofel".
2 Samuela 17 22 Dawid więc wraz z całym swym otoczeniem wstał i przeprawił się przez Jordan. Do rana nie brakowało już ani jednego, kto by się nie przeprawił przez Jordan.
2 Samuela 17 23 Achitofel widząc, że jego rada nie została spełniona, osiodłał swojego osła i wrócił do domu, do swego miasta. Wydawszy zarządzenia odnoszące się do swego domu, powiesił się i umarł. Pochowano go w grobie jego ojca.
2 Samuela 17 24 Dawid tymczasem przybył do Machanaim, Absalom natomiast wraz ze wszystkimi Izraelitami przeprawił się przez Jordan.
2 Samuela 17 25 Dowódcą wojsk został Amasa, ustanowiony przez Absaloma w miejsce Joaba. Amasa był synem pewnego Izmaelity, któremu było na imię Jitra. Zbliżył się on do Abigail, córki Nachasza, siostry Serui, matki Joaba.
2 Samuela 17 26 Izrael z Absalomem rozbił obóz w krainie Gilead.
2 Samuela 17 27 Kiedy Dawid przybył do Machanaim, Szobi, syn Nachasza z ammonickiego Rabba, Makir, syn Ammiela z Lo-Debar, i Barzillaj, Gileadczyk z Rogelim,
2 Samuela 17 28 dostarczyli łóżek, okryć pościelowych, naczyń, garnków glinianych, pszenicy, jęczmienia, mąki, ziarna prażonego, fasoli, soczewicy,
2 Samuela 17 29 miodu, masła, sera owczego i krowiego. Dostarczyli tego Dawidowi i jego otoczeniu, aby się posilili. Mówili bowiem: "Lud na pustyni jest głodny, zmęczony i spragnionym

2 Samuela 18  1 Dawid dokonał przeglądu wojska, które z nim było. Zamianował nad nimi tysiączników i setników.
2 Samuela 18  2 Potem Dawid podzielił wojsko na trzy części: jedną część oddal pod władzę Joaba, drugą część pod władzę Abiszaja, syna Serui, trzecią pod władzę Ittaja z Gat. I przemówił król do ludu: "Powziąłem zamiar pójścia wraz z wami".
2 Samuela 18  3 Wojsko jednak odpowiedziało: "Nie pójdziesz. Gdybyśmy zostali pobici — nie zwrócą na nas uwagi, i choćby zginęła połowa nas, nie liczono by się z tym, ty zaś jesteś dla nas jak dziesięć tysięcy. Lepiej więc będzie, gdy ty będziesz gotów przyjść nam z pomocą z miasta".
2 Samuela 18  4 Rzekł do nich król: "To uczynię, co wam się wydaje słuszne". Stanął więc król obok bramy, a wszyscy ludzie przechodzili setkami i tysiącami.
2 Samuela 18  5 Król wydal polecenie Joabowi, Abiszajowi i Ittajowi: "Ze względu na mnie z młodym Absalomem postępujcie łagodnie". Słyszało całe wojsko, jaki rozkaz wydał król przywódcom co do Absaloma.
2 Samuela 18  6 Wojsko wyruszyło w pole przeciw Izraelowi. Doszło do bitwy w lesie Efraima.
2 Samuela 18  7 W walce ze sługami Dawida wojsko izraelskie zostało pobite. Była to wielka klęska w tym dniu: poległo dwadzieścia tysięcy.
2 Samuela 18  8 Stąd walka przeniosła się na całą okolicę, a las w tym dniu pochłonął więcej wojska niż miecz.
2 Samuela 18  9 Absalom natknął się na sługi Dawida. Jechał na mule. Muł zapuścił się pod konary wielkiego dębu. Absalom zaczepił głową o dąb i zawisł między niebem a ziemią — muł natomiast dalej popędził.
2 Samuela 18 10 Dostrzegł to pewien człowiek i zawiadomił Joaba: "Widziałem Absaloma wiszącego na dębie".
2 Samuela 18 11 Człowiekowi, który przyniósł nowinę, Joab odpowiedział: "Jeżeli go widziałeś, to czemu go nie zabiłeś zaraz na miejscu? Dałbym ci dziesięć [sztuk] srebra i jeden pas".
2 Samuela 18 12 Człowiek ten odpowiedział Joabowi: "Choćbym na ręce swe otrzymał tysiąc srebrnych syklów, nie podniósłbym ręki na królewskiego syna. Przecież słyszeliśmy, jak król rozkazywał tobie, Abiszajowi i Ittajowi: "Ze względu na mnie zachowajcie młodego Absaloma".
2 Samuela 18 13 Gdybym wobec niego postąpił zdradliwie — a żadna sprawa nie ukryje się przed królem — czy ty sam nie stanąłbyś wtedy z dala ode mnie?"
2 Samuela 18 14 Joab odrzekł: "Nie chcę z tobą tracić czasu". Wziął do ręki trzy oszczepy i utopił je w sercu Absaloma. A że żył jeszcze w gąszczu dębu,
2 Samuela 18 15 podbiegło dziesięciu młodych ludzi, giermków Joaba, i rzuciwszy się na Absaloma, dobiło go.
2 Samuela 18 16 Joab zagrał na rogu, wojsko się wstrzymało od pościgu za Izraelem, bo Joab je powstrzymał.
2 Samuela 18 17 Wzięto Absaloma i wrzucono do głębokiego dołu w lesie. Narzucono na niego wielki stos kamieni. Wszyscy natomiast Izraelici uciekli, każdy do swego namiotu.
2 Samuela 18 18 Absalom jeszcze za swego życia zbudował sobie stelę w Dolinie Królewskiej. Tłumaczył sobie: "Nie mam syna, który by upamiętnił moje imię". Pomnik nazwał swoim imieniem. Jeszcze do dziś nazywa się go "Ręką Absaloma".
2 Samuela 18 19 Achimaas, syn Sadoka, oświadczył: "Niech mi będzie wolno pobiec i zanieść królowi dobrą nowinę, że Jahwe wymierzył mu sprawiedliwość [uwalniając go] z ręki jego wrogów 
2 Samuela 18 20 Powiedział mu Joab: "Nie byłbyś dziś zwiastunem dobrej wiadomości. Dobrą nowinę zaniesiesz mu innego dnia. Dziś nie zaniósłbyś dobrej nowiny, bo zginął syn królewski".
2 Samuela 18 21 I rzekł Joab do pewnego Kuszyty: "Idź, opowiedz królowi, co widziałeś". Kuszyta oddawszy pokłon Joabowi, pobiegł.
2 Samuela 18 22 Achimaas, syn Sadoka, wpraszał się jeszcze, mówiąc do Joaba: "Niech się dzieje, co chce, pozwól, bym i ja pobiegł za Kuszytą". Joab odpowiedział: "Dlaczego chcesz biec, mój synu? Nie ma dla ciebie nagrody za dobrą wieść".
2 Samuela 18 23 Odpowiedział: "Niech się co chce dzieje! Pobiegnę". Joab odrzekł: "Biegnij więc!" Achimaas pobiegł drogą przez okręg [Jordanu], wyprzedzając Kuszytę.
2 Samuela 18 24 Dawid siedział między dwiema bramami. Strażnik, który chodził po tarasie bramy nad murem, podniósłszy oczy zauważył, że jakiś mężczyzna biegnie samotnie.
2 Samuela 18 25 Strażnik wołając przekazał królowi tę wiadomość. Król powiedział: "Jeżeli jest sam, to przynosi dobrą nowinę!" Gdy ten zbliżał się coraz bardziej,
2 Samuela 18 26 strażnik zauważył drugiego biegnącego człowieka. Krzyknął w stronę odźwiernego: "Jakiś człowiek biegnie samotnie". Powiedział król: "Ten również z dobrą nowiną".
2 Samuela 18 27 Strażnik oznajmił: "Poznaję po biegu, że pierwszy spieszy Achimaas, syn Sadoka". Król zauważył: "To dobry człowiek. Przychodzi z dobrą nowiną".
2 Samuela 18 28 Achimaas zawołał do króla: "Bądź pozdrowiony!" Oddawszy pokłon królowi do ziemi, powiedział: "Niech Bóg twój, Jahwe, będzie błogosławiony! Ludzi, którzy podnieśli rękę przeciw panu memu, królowi, wydał On w niewolę".
2 Samuela 18 29 Król zapytał: "Czy dobrze z młodym Absalomem?" a Achimaas odpowiedział: "Widziałem wielki tłum wtedy, gdy sługa króla Joab posyłał twojego sługę. Nie dowiedziałem się jednak, co zaszło".
2 Samuela 18 30 Król rozkazał: "Usuń się, lecz pozostań tu". Usunął się i pozostał.
2 Samuela 18 31 Właśnie przybył Kuszyta. Kuszyta powiedział: "Niech się raduje pan mój, król, dobrą nowiną. Właśnie dziś Jahwe wymierzył ci sprawiedliwość [uwalniając] z ręki wszystkich, którzy powstali przeciw tobie".
2 Samuela 18 32 Król zapytał Kuszytę: "Czy dobrze z młodym Absalomem?" Odpowiedział Kuszyta: "Niech się tak wiedzie wszystkim wrogom pana mojego, króla, którzy przeciw tobie złośliwie powstali, jak powiodło się temu młodzieńcowi".

2 Samuela 19  1 Król zadrżał. Udał się do górnego pomieszczenia bramy i płakał. Chodząc tak mówił: "Synu mój, Absalomie! Absalomie, synu mój, synu mój! Obym był umarł zamiast ciebie, Absalomie, mój synu, mój synu!"
2 Samuela 19  2 Joabowi zaś doniesiono: "Król płacze. Rozpacza z powodu Absaloma".
2 Samuela 19  3 Tak więc zwycięstwo zmieniło się w tym dniu w żałobę dla całego ludu. Posłyszał bowiem lud w tym dniu wiadomość: "Król martwi się z powodu swego syna".
2 Samuela 19  4 Tego dnia lud [zbrojny] zbliżał się niepostrzeżenie do miasta usiłując ukradkiem wejść do niego, tak jak ukradkiem wchodzi wojsko hańbą okryte, dlatego że uciekło z placu boju.
2 Samuela 19  5 Król zakrył swą twarz i wołał głośno: "Synu mój, Absalomie, Absalomie, synu mój, mój synu!"...
2 Samuela 19  6 Joab udał się do króla do jego domu i rzekł: "Okryłeś wstydem twarze wszystkich swoich sług, którzy ochronili dzisiaj życie twoje i życie twych synów i córek, życie żon i twoich nałożnic!
2 Samuela 19  7 Darzysz miłością tych, którzy cię mają w nienawiści, a nienawidzisz tych, którzy cię kochają. Dzisiaj pokazałeś, że dowódcy i słudzy są dla ciebie niczym. Przekonałem się dzisiaj, że gdyby Absalom pozostał przy życiu, a my wszyscy gdybyśmy dzisiaj pomarli, wydałoby ci się to słusznym.
2 Samuela 19  8 Teraz jednak podnieś się, wyjdź i przemów serdecznie do swoich sług. Przysięgam bowiem na Jahwe, że jeśli nie wyjdziesz, nikt nie pozostanie przy tobie tej nocy. Byłoby to nieszczęście większe od nieszczęść, jakie spotkały cię od młodości twojej aż dotąd".
2 Samuela 19  9 Podniósł się król i zasiadł w bramie. Całemu ludowi podano wiadomość: "Oto król siedzi w bramie". Wszyscy ludzie przyszli do króla. Tymczasem Izraelici uciekli do swych namiotów.
2 Samuela 19 10 Cały naród ze wszystkich izraelskich pokoleń rozprawiał: "Król ten uwolnił nas z ręki naszych wrogów, on wybawił nas z ręki filistyńskiej, a teraz uciekł z kraju z powodu Absaloma.
2 Samuela 19 11 Ale Absalom, którego namaściliśmy, by panował nad nami, poległ w walce. Dlaczego więc teraz zwlekać z przywróceniem króla?"
2 Samuela 19 12 b To, co mówiono w całym Izraelu, dotarło do króla.
2 Samuela 19 13 Jesteście braćmi moimi, kośćmi i ciałem moim. Dlaczego więc ostatni jesteście w przywróceniu króla?
2 Samuela 19 14 Powiedzcie też do Amasy: Czyż nie jesteś kością i ciałem moim? Niech mi Bóg to uczyni i tamto dorzuci, jeżeli ty nie będziesz u mnie na zawsze wodzem zamiast Joaba".
2 Samuela 19 15 W ten sposób ujął serca wszystkich ludzi z Judy jakby jednego człowieka, tak że wysłali do króla prośbę: "Wróć jak najszybciej wraz ze wszystkimi twymi sługami".
2 Samuela 19 16 Wrócił więc król i przybył nad Jordan. Ludzie z Judy natomiast przybyli z Gilgal, chcąc królowi wyjść naprzeciw i przeprowadzić go przez Jordan.
2 Samuela 19 17 Również Szimei, syn Gery, Beniaminita, pochodzący z Bachurim, spieszył razem z Judą na spotkanie króla Dawida.
2 Samuela 19 18 Było przy nim tysiąc Beniaminitów. Także Siba, sługa rodziny Saula, wraz z piętnastoma swymi synami i dwudziestoma swymi sługami przeprawił się przez Jordan przed królem.
2 Samuela 19 19 Popłynęła tratwa dla przewiezienia rodziny królewskiej, aby uczynić mogła, co jej się wyda słuszne. Tymczasem Szimei, syn Gery, upadł na twarz przed królem, gdy miał przeprawiać się przez Jordan
2 Samuela 19 20 i odezwał się do króla: "Niech pan mój nie uważa za wykroczenie ani nie wspomina na to, co zawinił sługa twój wtedy, gdy pan mój, król, wychodził z Jerozolimy. Niech tego nie bierze król do serca.
2 Samuela 19 21 Ja, sługa twój, zdaję sobie sprawę z tego, że zawiniłem; dziś więc przychodzę pierwszy z całej rodziny Józefa; wychodzę naprzeciw mego pana i króla".
2 Samuela 19 22 Do rozmowy wtrącił się Abiszaj, syn Serui: "Czy nie powinien umrzeć Szimei, dlatego że pomazańca Jahwe obrzucił przekleństwami?"
2 Samuela 19 23 Dawid odrzekł: "Co jest między mną a wami, synowie Serui, że stajecie się dzisiaj dla mnie jak przeciwnicy? Czy dziś powinien ktokolwiek umierać w Izraelu? Dziś właśnie wiem na pewno, że teraz jestem królem nad Izraelem".
2 Samuela 19 24 Król oświadczył Szimejowi: "Nie umrzesz". I potwierdził to król przysięgą.
2 Samuela 19 25 Meribbaal, syn Saula, również wyszedł na spotkanie króla. Nie mył on ani nóg, ani rąk, nie strzygł brody, nie prał swych szat od dnia, w którym król wyjechał, aż do dnia, gdy spokojnie powrócił.
2 Samuela 19 26 Kiedy przybył na spotkanie króla do Jerozolimy, rzekł do niego król: "Meribbaalu, czemu ze mną nie poszedłeś?"
2 Samuela 19 27 Odpowiedział: "Panie mój, królu! Sługa mój wprowadził mię w błąd. Sługa twój postanowił: Dam rozkaz osiodłania oślicy, wsiądę na nią i pójdę wraz z królem: chromy jest bowiem twój sługa.
2 Samuela 19 28 Tymczasem na sługę twego rzucono oszczerstwo przed moim panem i królem. Ale pan mój, król, jest jak anioł Boży. Postąp więc, jak ci się wyda słuszne.
2 Samuela 19 29 Cały dom mego ojca zasługiwał jedynie na śmierć ze strony pana mego, króla, mimo to ty przyjąłeś swego sługę między tych, którzy jedzą u twego stołu. Jakież mi pozostaje prawo skarżenia się jeszcze przed królem?"
2 Samuela 19 30 Król odpowiedział: "Na co przedłużasz rozmowę? Postanawiam, że ty i Siba podzielicie pola między siebie".
2 Samuela 19 31 Meribbaal powiedział do króla: "Niechby nawet wszystko zabrał. Dobrze, że pan mój, król, powrócił szczęśliwie do swego domu".
2 Samuela 19 32 Również Barzillaj Gileadczyk przybył z Rogelim i towarzyszył królowi, by pożegnać się z nim nad Jordanem.
2 Samuela 19 33 Barzillaj był bardzo stary: liczył osiemdziesiąt lat. To on otoczył króla opieką podczas jego pobytu w Machanaim, był to bowiem człowiek bardzo bogaty.
2 Samuela 19 34 Powiedział król do Barzillaja: "Chodź ze mną, bym cię mógł otoczyć opieką u siebie w Jerozolimie".
2 Samuela 19 35 Barzillaj odpowiedział królowi: "Ileż lat pozostaje mi jeszcze do życia, abym szedł z królem do Jerozolimy?
2 Samuela 19 36 Liczę obecnie osiemdziesiąt lat. Czy potrafię rozróżnić między tym, co dobre, i tym, co liche? Czy sługa twój potrafi zasmakować w tym, co zje lub wypije? Czy potrafi wsłuchiwać się w głos śpiewaków i śpiewaczek? Po cóż sługa twój ma być jeszcze ciężarem dla pana mego, króla?
2 Samuela 19 37 Sługa twój przejdzie najwyżej z królem przez Jordan, ale po cóż król miałby mi dawać aż taką odpłatę?
2 Samuela 19 38 Pozwól słudze swojemu powrócić. Umrę w swoim mieście obok grobu mojego ojca i matki. Natomiast twój sługa Kimham będzie towarzyszyć panu mojemu, królowi. Jemu uczyń to, co ci się wyda słuszne".
2 Samuela 19 39 Król oświadczył: "Niech idzie za mną Kimham. Uczynię mu, co ci się wydaje słuszne. Uczynię ci wszystko, czegokolwiek ode mnie zapragniesz".
2 Samuela 19 40 Wszyscy ludzie przeprawili się przez Jordan. Przeprawił się też król. Król ucałował Barzillaja i pobłogosławił. Powrócił on potem do siebie.
2 Samuela 19 41 Król udał się do Gilgal. Szedł z nim Kimham. Cały lud z Judy oraz połowa wojska izraelskiego towarzyszyli królowi.
2 Samuela 19 42 Lecz oto wszyscy ludzie z Izraela przybyli przed króla i postawili królowi pytanie: "Dlaczego nasi bracia, ludzie z Judy, prowadzili cię i przeprawili przez Jordan, tak króla, jego rodzinę, jak i wszystkich ludzi Dawida wraz z nim?"
2 Samuela 19 43 Wszyscy ludzie z Judy odpowiedzieli Izraelitom: "Dlatego że król jest dla mnie bliższy. Czemu popadasz w gniew z tego powodu? Czy zabraliśmy co z króla? Czy przyniósł nam jaki dar?"
2 Samuela 19 44 Izraelici odpowiedzieli ludziom Judy: "Dziesięciokrotnie większe mam prawo do króla, a i co do Dawida mam nad tobą pierwszeństwo. Więc dlaczego mnie lekceważyłeś? Czy nie z mojej strony powstał najpierw wniosek, aby króla przywrócić?" Ale słowa ludzi z Judy były twardsze niż ludzi z Izraela.

2 Samuela 20  1 Znalazł się tam przypadkiem pewien nicpoń, któremu było na imię Szeba, syn Bikriego, Beniaminita. Zatrąbił on w róg i krzyknął: "Nie mamy działu wspólnego z Dawidem ani dziedzictwa z synem Jessego. O, Izraelu: Niech każdy idzie do swego namiotu!"
2 Samuela 20  2 Wtedy wszyscy ludzie z Izraela odstąpili Dawida i poszli za Szebą, synem Bikriego. Ludzie jednak z Judy od Jordanu aż do Jerozolimy stali wiernie przy swoim królu.
2 Samuela 20  3 Dawid przybył do domu w Jerozolimie. Dziesięć swych nałożnic, które zostawił celem pilnowania pałacu, kazał niezwłocznie przeprowadzić do domu będącego pod strażą. Tam otoczył je opieką, lecz więcej się do nich nie zbliżał. Żyły tak oddzielone aż do dnia swej śmierci — jakby wdowy za życia.
2 Samuela 20  4 Pewnego razu odezwał się król do Amasy: "Zwołaj do mnie ludzi z Judy w ciągu trzech dni, a potem stawisz się tutaj".
2 Samuela 20  5 Amasa udał się w celu zwołania pokolenia Judy, przedłużał jednak swój pobyt poza czas wyznaczony.
2 Samuela 20  6 Dawid powiedział Abiszajowi: "Szeba, syn Bikriego, będzie dla nas o wiele gorszy niż Absalom. Zbierz zaraz sługi swojego pana i puść się za nim w pogoń, aby nie znalazł sobie jakich miast warownych i nie zniknął nam z oczu 
2 Samuela 20  7 Ludzie Joaba wyruszyli więc za nim wraz z Keretytami, Peletytami i wszystkimi bohaterami. Ciągnęli z Jerozolimy, by ścigać Szebę, syna Bikriego.
2 Samuela 20  8 Znajdowali się właśnie obok wielkiego kamienia, który jest w Gibeonie, gdy spotkał ich Amasa. Joab ubrany był w zbroję, na którą przypasał miecz, przypięty w swojej pochwie do bioder; wysunął się on i wypadł.
2 Samuela 20  9 Joab przemówił do Amasy: "Jak zdrowie, mój bracie?" Joab ujął przy tym Amasę prawą ręką za brodę, aby go ucałować.
2 Samuela 20 10 Amasa nie zwrócił jednak uwagi na miecz w drugiej ręce Joaba. Ten pchnął go nim w podbrzusze tak, że wnętrzności wylały się na ziemię. Drugiego ciosu nie potrzeba było zadawać, bo umarł. Joab i Abiszaj, brat jego, puścili się w pogoń za Szebą, synem Bikriego.
2 Samuela 20 11 Jeden z młodych ludzi Joaba zatrzymał się nad ciałem i wołał: "Kto miłuje Joaba i kto jest za Dawidem, niech idzie za Joabem".
2 Samuela 20 12 Amasa leżał zbroczony krwią pośrodku ruchliwej drogi. Człowiek ów zauważył, że przystaje cały lud. Odrzucił więc Amasę z drogi na pole i przykrył go płaszczem: zauważył bowiem, że każdy z przechodniów zatrzymywał się.
2 Samuela 20 13 Po usunięciu go z drogi, wszyscy szli za Joabem, aby ścigać Szebę, syna Bikriego.
2 Samuela 20 14 Joab przeszedł przez ziemie wszystkich pokoleń izraelskich do Abel-Bet-Maaka. Zebrali się też wszyscy sprzymierzeńcy i poszli za nim.
2 Samuela 20 15 Przyszedłszy, obiegli Szebę w Abel-Bet-Maaka. Dokoła miasta zbudowali nasyp, wznoszący się na wysokość murów. Całe wojsko, które miał Joab przy sobie, przyłożyło się do prac, zmierzających do zniszczenia murów.
2 Samuela 20 16 Z miasta zawołała wtedy pewna mądra kobieta: "Słuchajcie! Słuchajcie! Bądźcie łaskawi powiedzieć Joabowi: "Zbliż się tutaj, bo chcę z tobą pomówić"".
2 Samuela 20 17 Kiedy przybliżył się Joab, kobieta spytała: "Ty jesteś Joab?" Odpowiedział: "Tak, ja". Powiedziała wtedy do niego: "Posłuchaj słów służebnicy swojej". Odrzekł: "Słucham".
2 Samuela 20 18 I mówiła dalej, co następuje: "Od najdawniejszych czasów zwykło się mówić w ten sposób: "Należy zapytać w Abel i Dan, czy ustało
2 Samuela 20 19 to, co postanowili wierni w Izraelu". Ty chcesz zburzyć główne miasto izraelskie. Dlaczego zamierzasz zniszczyć dziedzictwo Jahwe?"
2 Samuela 20 20 Joab odrzekł: "O, dalekie, dalekie to ode mnie. Nie zamierzam ani burzyć, ani niszczyć.
2 Samuela 20 21 Nie tak sprawa wygląda. Jednak człowiek pewien z góry Efraima, któremu na imię Szeba, syn Bikriego, podniósł rękę na króla Dawida. Oddajcie więc jego samego, a odstąpię od miasta". Kobieta odpowiedziała Joabowi: "Zaraz głowę jego wyrzucę ci przez mur".
2 Samuela 20 22 Kobieta poszła <do miasta i przemówiła> do całego ludu. Ścięto głowę Szeby, syna Bikriego, i rzucono ją Joabowi. On zaś kazał zagrać na rogu i odstąpiono od miasta. Każdy udał się do swego namiotu. Joab tymczasem wrócił do króla w Jerozolimie.
2 Samuela 20 23 Joab zamianowany został dowódcą całego wojska izraelskiego, Benajasz zaś, syn Jojady — dowódcą Keretytów i Peletytów.
2 Samuela 20 24 Adoram został przełożonym robotników pracujących przymusowo, Jozafat, syn Achiluda, został pełnomocnikiem,
2 Samuela 20 25 Szeja pisarzem, a Sadok i Abiatar — kapłanami.
2 Samuela 20 26 Również Ira, pochodzący od Jaira, został kapłanem Dawida.

2 Samuela 21  1 W czasach Dawida nastał głód, trwający przez trzy lata z rzędu. Dawid więc radził się Jahwe. A Jahwe dał mu taką odpowiedź: "Krew pozostaje na Saulu i jego domu: bo wymordował on Gibeonitów".
2 Samuela 21  2 Król wezwał do siebie Gibeonitów i rozmawiał z nimi. Gibeonici nie wywodzili się z Izraelitów, lecz z resztek Amorytów. Chociaż Izraelici przysięgali im, jednak Saul starał się ich wyniszczyć z powodu gorliwości dla Izraela i Judy.
2 Samuela 21  3 Dawid zapytał Gibeonitów: "Co wam winienem uczynić i czym was ułagodzić, abyście błogosławili dziedzictwo Jahwe?"
2 Samuela 21  4 Oświadczyli mu Gibeonici: "Saulem i jego domem, nie chodzi nam o srebro ani złoto. Nie chcemy również spowodować śmierci żadnego człowieka w Izraelu". Zapytał: "Co powiecie, to wam uczynię".
2 Samuela 21  5 Odpowiedzieli królowi: "[Z powodu] człowieka, który nas niszczył i zamierzał naszą zgubę, żebyśmy przestali istnieć na całym obszarze Izraela,
2 Samuela 21  6 niech wydadzą nam siedmiu mężczyzn z jego potomków. Powiesimy ich wobec Jahwe na wzgórzu Saula, który był wybrańcem Jahwe". Król odpowiedział: "Wydam ich wam".
2 Samuela 21  7 Król oszczędził jednak Meribbaala, syna Jonatana, syna Saula, z powodu przysięgi złożonej wobec Jahwe, wiążącej Dawida i Jonatana, syna Saula.
2 Samuela 21  8 Król wziął dwóch synów Rispy, córki Ajji, których zrodziła dla Saula: Armoniego, Meribbaala, pięciu synów Merab, córki Saula, których zrodziła dla Adriela, syna Barzillaja z Mecholi.
2 Samuela 21  9 Oddał ich w ręce Gibeonitów. Powiesili ich oni na wzgórzu wobec Jahwe. Razem zginęło ich siedmiu. Zostali straceni w pierwsze dni żniw: był to początek żniw jęczmienia.
2 Samuela 21 10 Rispa, córka Ajji, wzięła worek i rozłożywszy go na kamieniu, od początku żniw aż do zroszenia ich deszczem z nieba, nie dozwalała, by ptactwo z powietrza rzucało się na nich w ciągu dnia, a dzikie zwierzęta w nocy.
2 Samuela 21 11 Zawiadomiono Dawida o tym, co zrobiła Rispa, córka Ajji, nałożnica Saula.
2 Samuela 21 12 Dawid podążył, by od obywateli Jabesz w Gileadzie zabrać kości Saula i kości Jonatana — jego syna, które wzięli po kryjomu z placu w Bet-Szan, gdzie zostali powieszeni przez Filistynów, wtedy gdy Filistyni zadali klęskę Saulowi na wzgórzu Gilboa.
2 Samuela 21 13 Zabrał stąd kości Saula i kości jego syna Jonatana, pozbierano również kości powieszonych.
2 Samuela 21 14 Pogrzebano kości Saula i jego syna Jonatana <jak również kości powieszonych> w krainie Beniamina w Sela, w grobie jego ojca — Kisza. Zrobiono wszystko tak, jak król zarządził. Potem dopiero Bóg okazał się dla kraju łaskawy.
2 Samuela 21 15 Znowu doszło do wojny między Filistynami a Izraelem. Wyruszył Dawid ze swymi sługami, i walczyli z Filistynami. Dawid poczuł zmęczenie.
2 Samuela 21 16 Tymczasem niejaki Iszbo-be-Nob, pochodzący od Rafy, którego włócznia ważyła trzysta syklów brązu, przypasawszy nowy [miecz], mówił, że chce zabić Dawida.
2 Samuela 21 17 Ale Abiszaj, syn Serui, przyszedł mu z pomocą. Uderzył Filistyna i zabił go. Wtedy ludzie Dawida zaklinali go, mówiąc: "Nie pójdziesz z nami dalej do walki, abyś nie zagasił światła Izraela".
2 Samuela 21 18 Jeszcze raz doszło do wojny z Filistynami w Gob. Sibbekaj Chuszatyta zabił wtedy Safa, pochodzącego od Rafy.
2 Samuela 21 19 Kiedy doszło do nowej walki z Filistynami w Gob, Elchanan z Betlejem, syn Jaira, zabił Goliata z Gat, którego drzewce dzidy wyglądało jak wał tkacki.
2 Samuela 21 20 I jedna jeszcze odbyła się walka w Gat. Pokazał się tam człowiek wielkiego wzrostu, który miał u każdej ręki po sześć palców i po sześć palców u każdej nogi — razem dwadzieścia cztery palce. Pochodził on również od Rafy.
2 Samuela 21 21 Kiedy urągał Izraelitom, zabił go Jonatan, syn Szimei, brata Dawida.
2 Samuela 21 22 Ci czterej pochodzili od Rafy z Gat. Polegli oni z ręki Dawida i jego sług.

2 Samuela 22  1 Dawid wygłosił na cześć Jahwe słowa pieśni. Było to wtedy, gdy Jahwe wyzwolił go z ręki wszystkich wrogów i z ręki Saula.
2 Samuela 22  2 Mówił: "Jahwe, ostojo moja i twierdzo, mój wybawicielu.
2 Samuela 22  3 Boże mój, skało moja, na którą się chronię, tarczo moja, mocy zbawienia mego i moja obrono! Ty mnie wyzwalasz od wszelkiej przemocy.
2 Samuela 22  4 Wzywam Jahwe, godnego chwały, a będę wolny od moich nieprzyjaciół.
2 Samuela 22  5 Ogarnęły mnie fale śmierci i zatrwożyły mnie odmęty niosące zagładę.
2 Samuela 22  6 Oplątały mnie pęta Szeolu, zaskoczyły mnie sidła śmierci.
2 Samuela 22  7 W moim utrapieniu wzywam Jahwe i wołam do mojego Boga. Usłyszał On głos mój ze swojej świątyni, a krzyk mój dotarł do Jego uszu.
2 Samuela 22  8 Zatrzęsła się i zadrżała ziemia. Posady niebios się poruszyły, zatrzęsły się, bo On zapłonął gniewem.
2 Samuela 22  9 Uniósł się dym z Jego nozdrzy, a z Jego ust — pochłaniający ogień: <od Niego zapaliły się węgle>.
2 Samuela 22 10 Nagiął niebiosa i zstąpił, a czarna chmura była pod Jego stopami.
2 Samuela 22 11 Lecąc cwałował na cherubie, a skrzydła wiatru Go niosły.
2 Samuela 22 12 Otoczył się mrokiem niby namiotem, ciemną wodą, gęstymi chmurami.
2 Samuela 22 13 Od blasku Jego obecności rozżarzyły się węgle ogniste.
2 Samuela 22 14 Jahwe odezwał się z nieba grzmotem: to głos swój dał słyszeć Najwyższy.
2 Samuela 22 15 Wypuścił strzały i rozproszył [wrogów], błyskawice — i zamęt wśród nich wprowadził.
2 Samuela 22 16 Aż ukazało się łożysko morza i obnażyły się posady lądu od groźnej nagany Jahwe, od tchnienia wichru Jego nozdrzy.
2 Samuela 22 17 Wyciąga rękę z wysoka i chwyta mnie, wydobywa mnie z toni ogromnej.
2 Samuela 22 18 Wyrywa mnie od przemożnego nieprzyjaciela, od mocniejszych ode mnie, co mnie nienawidzą.
2 Samuela 22 19 Napadają na mnie w dzień dla mnie złowrogi, lecz Jahwe jest dla mnie obroną.
2 Samuela 22 20 Wyprowadza mnie na miejsce przestronne, ocala, bo mnie miłuje.
2 Samuela 22 21 Jahwe nagradza moją sprawiedliwość, odpłaca mi według czystości rąk moich.
2 Samuela 22 22 Strzegłem bowiem dróg Jahwe i nie odszedłem przez grzech od mojego Boga,
2 Samuela 22 23 bo mam wszystkie Jego przykazania przed sobą i nie odrzucam od siebie Jego poleceń,
2 Samuela 22 24 lecz jestem wobec Niego bez skazy i wystrzegam się winy.
2 Samuela 22 25 Jahwe mnie nagradza za moją sprawiedliwość, za czystość <rąk moich> przed Jego oczyma.
2 Samuela 22 26 Jesteś miłościwy dla miłującego i względem nienagannego działasz nienagannie,
2 Samuela 22 27 względem czystego okazujesz się czysty, względem przewrotnego jesteś przebiegły.
2 Samuela 22 28 Albowiem Ty wybawiasz naród uniżony, a oczy wyniosłe pognębiasz.
2 Samuela 22 29 Bo Ty, o Jahwe, jesteś moim światłem: Jahwe rozjaśnia moje ciemności.
2 Samuela 22 30 Bo z tobą zdobywam wały, mur przeskakuję dzięki mojemu Bogu.
2 Samuela 22 31 Bóg — Jego droga nieskalana, słowo Jahwe w ogniu wypróbowane, On tarczą dla wszystkich, którzy doń się chronią.
2 Samuela 22 32 Bo któż jest bogiem prócz Jahwe lub któż jest skałą prócz Boga naszego?
2 Samuela 22 33 Bóg, co mocą mnie przepasuje i nienaganną czyni moją drogę,
2 Samuela 22 34 On daje moim nogom rączość nóg łani i stawia mnie na wyżynach.
2 Samuela 22 35 On ćwiczy moje ręce do bitwy, a ramiona — do napinania spiżowego łuku.
2 Samuela 22 36 Dajesz mi tarczę Twą dla ocalenia i Twoja troskliwość czyni mnie wielkim.
2 Samuela 22 37 Wydłużasz mi kroki na drodze i stopy moje się nie chwieją.
2 Samuela 22 38 Ścigam mych wrogów i niszczę, a nie wracam, póki nie zginęli.
2 Samuela 22 39 Pobiłem ich — nie mogli się podnieść: upadli pod moje stopy.
2 Samuela 22 40 Mocą mnie przepasałeś do bitwy, sprawiasz, że przeciwnicy gną się pode mną,
2 Samuela 22 41 zmuszasz do ucieczki moich wrogów, a wytracasz tych, co mnie nienawidzą.
2 Samuela 22 42 Wołają — lecz nie ma wybawcy — do Jahwe — lecz im nie odpowiada.
2 Samuela 22 43 Jak proch na wietrze ich rozrzucę, zdepczę jak błoto uliczne.
2 Samuela 22 44 Ty mnie ocalasz od buntów ludu, ustanawiasz mnie głową narodów.
2 Samuela 22 45 Cudzoziemcy mi schlebiają, są mi posłuszni na pierwsze wezwanie.
2 Samuela 22 46 Cudzoziemcy bledną, z drżeniem wychodzą ze swoich warowni.
2 Samuela 22 47 Niech żyje Jahwe! Moja Skała niech będzie błogosławiona! Niech będzie wywyższony Bóg <Skała> mojego zbawienia,
2 Samuela 22 48 Bóg, który zapewnia mi pomstę i poddaje mi narody,
2 Samuela 22 49 wybawia mnie od nieprzyjaciół, wynosi nad wrogów i uwalnia od gwałtowników.
2 Samuela 22 50 Przeto będę Cię, Jahwe, chwalił wśród narodów i będę wysławiał Twoje imię.
2 Samuela 22 51 Tyś zwycięstwa wielkie dał królowi i Twemu pomazańcowi okazałeś łaskę, Dawidowi i jego potomstwu na wieki".

2 Samuela 23  1 Oto ostatnie słowa Dawida. Wyrocznia Dawida, syna Jessego, wyrocznia człowieka wyniesionego wysoko, pomazańca Boga Jakubowego, śpiewaka psalmów Izraela:
2 Samuela 23  2 "Duch Jahwe mówi przeze mnie i Jego słowo jest na moim języku.
2 Samuela 23  3 Bóg Jakuba przemówił, mówił do mnie On — Skała Izraela. "Kto sprawiedliwie rządzi człowiekiem, kto rządzi w Bożej bojaźni,
2 Samuela 23  4 jest jak światło poranka, kiedy wschodzi słońce, bezchmurnego poranka, co uperla po deszczu ruń ziemi".
2 Samuela 23  5 Czy nie podobnie postępuje Bóg z moim domem? Albowiem przymierze wieczne zawarł ze mną we wszystkim ustalone i zabezpieczone. Czyż nie da rozwoju temu, co mi do zbawienia służy i każdemu pragnieniu?
2 Samuela 23  6 Ludzie źli są jak ciernie precz wyrzucane, których się ręką nie bierze.
2 Samuela 23  7 Kto zaś je musi dotknąć, chwyta za żelazo lub drzewce dzidy. I w ogniu doszczętnie się spalają..."
2 Samuela 23  8 Oto są imiona bohaterów Dawidowych: Iszbaal Chakmonita, przywódca Trójki, ten właśnie, który wymachiwał włócznią nad ośmiuset w jednym spotkaniu.
2 Samuela 23  9 Po nim jest Eleazar, syn Dodo, Achochita — jeden z Trzech bohaterów. Był on z Dawidem w Pas-Dammim, gdy Filistyni urągali zgromadzeni do bitwy. Kiedy Izraelici zaczęli się cofać,
2 Samuela 23 10 on wtedy powstał i bił się z Filistynami, dopóki nie omdlała mu ręka i przywarła do miecza. W tym dniu właśnie Jahwe sprawił wielkie zwycięstwo. Wojsko wróciło tylko po to, by zabrać łupy.
2 Samuela 23 11 Po nim jest Szamma, syn Agego z Harar. Pewnego razu zebrali się Filistyni w Lechi. Była tam działka pola pełna soczewicy. Kiedy wojsko uciekało przed Filistynami,
2 Samuela 23 12 on pozostał na środku działki, oswobodził ją i pobił Filistynów. Jahwe sprawił wtedy wielkie zwycięstwo.
2 Samuela 23 13 Owi Trzej spośród Trzydziestu zeszli po skale i przybyli do Dawida do jaskini Adullam, podczas gdy oddział Filistynów rozbił obóz w dolinie Refaim.
2 Samuela 23 14 Dawid był wtedy w twierdzy, a załoga filistyńska była wtedy w Betlejem.
2 Samuela 23 15 Dawid poczuł pragnienie i rzekł: "Kto mi da się napić wody z betlejemskiej studni, która jest przy bramie?"
2 Samuela 23 16 Przedarli się wtedy ci Trzej bohaterowie przez obóz filistyński i zaczerpnęli wody ze studni betlejemskiej, która jest przy bramie. Zabrali ją z sobą i przynieśli Dawidowi. On jednak pić jej nie chciał, lecz wylał ją w ofierze dla Jahwe.
2 Samuela 23 17 Powiedział: "Niechaj mnie Jahwe strzeże od uczynienia tej rzeczy! Czyż mam pić krew ludzi, którzy z narażeniem życia podjęli tę wyprawę?" I nie chciał jej pić. Tego dokonali ci Trzej bohaterowie.
2 Samuela 23 18 Abiszaj, brat Joaba, syn Serui, był przywódcą Trzydziestu. Wymachiwał on włócznią nad trzystu zabitymi i zażywał sławy u Trzydziestu.
2 Samuela 23 19 Więcej niż Trzydziestu był poważany i był ich dowódcą, lecz nie dorównywał owym Trzem.
2 Samuela 23 20 Benajasz, syn Jojady z Kabseel, był mężem walecznym, wielkim w czynach. Pobił on dwóch [synów] Ariela z Moabu. On też zszedł do cysterny i zabił w niej lwa w dzień, gdy była śnieżyca.
2 Samuela 23 21 Zabił on także Egipcjanina ogromnego wzrostu. Egipcjanin trzymał w ręku dzidę, podczas gdy on poszedł na niego z kijem. Wyrwawszy dzidę z ręki Egipcjanina, zabił go jego własną dzidą.
2 Samuela 23 22 Tego dokonał Benajasz, syn Jojady. Miał on sławę wśród Trzydziestu bohaterów.
2 Samuela 23 23 Był on więcej poważany niż Trzydziestu, lecz nie dorównywał owym Trzem. Dawid postawił go na czele swojej straży przybocznej.
2 Samuela 23 24 Do tych Trzydziestu należał również Asahel, brat Joaba, Elchanan, syn Dodo z Betlejem,
2 Samuela 23 25 Szamma z Charod, Elika z Charod,
2 Samuela 23 26 Cheles Peletyta, Ira, syn Ikkesza z Tekoa,
2 Samuela 23 27 Abiezer z Anatot, Sibbekaj z Chuszy,
2 Samuela 23 28 Salmon z Achoach, Maheraj z Netofy,
2 Samuela 23 29 Cheleb, syn Baany z Netofy, Ittaj, syn Ribaja z Gibea, z synów Beniaminowych,
2 Samuela 23 30 Benajasz z Pireatonu, Hiddaj z Potoków Gaasz,
2 Samuela 23 31 Abi-Albon z Araby, Azmawet z Bachurim,
2 Samuela 23 32 Eliachba z Szaalbim, Jaszen, syn Jonatana,
2 Samuela 23 33 Szamma z Hararu, Achiam, syn Szarara z Araru,
2 Samuela 23 34 Elifelet, syn Achasbaja z Bet-Maaka, Eliam, syn Achitofela z Gilo,
2 Samuela 23 35 Chesrau z Karmelu, Paaraj z Arabu,
2 Samuela 23 36 Jigeal, syn Natana z Soby, Bani z Gad,
2 Samuela 23 37 Selek Ammonita, Nachraj z Beerot, obaj giermkowie Joaba, syna Serui,
2 Samuela 23 38 Ira z Jattir, Gereb z Jattir,
2 Samuela 23 39 Uriasz Chetyta. Razem trzydziestu siedmiu.

2 Samuela 24  1 Jeszcze raz Jahwe zapłonął gniewem przeciw Izraelitom. Pobudził przeciw nim Dawida słowami: "Idź i policz Izraela i Judę".
2 Samuela 24  2 Rzekł więc król do Joaba, dowódcy wojsk, który był z nim: "Przebiegnij wszystkie pokolenia Izraela od Dan do Beer-Szeby i policzcie ludzi, abym się dowiedział, jaka jest liczba narodu".
2 Samuela 24  3 Lecz Joab odpowiedział królowi: "Oby Jahwe, Bóg twój, dołożył jeszcze sto razy tyle do ludu, do tej liczby, która jest obecnie i którą widzą oczy mojego pana, króla. Dlaczego pan mój, król, tej rzeczy wymaga?"
2 Samuela 24  4 Rozkaz królewski przemógł Joaba i przywódców wojska. Joab oddalił się wraz z dowódcami od króla, aby zliczyć ludność Izraela.
2 Samuela 24  5 Przeprawili się przez Jordan i zatrzymali się chwilowo w Aroerze, na południe od miasta, znajdującego się w środku doliny Gad w stronę Jazer,
2 Samuela 24  6 następnie przybyli do Gileadu, do krainy Chetytów i do Kadesz, aż dotarli do Dan. I krążyli w okolicach Sydonu.
2 Samuela 24  7 Udali się potem do twierdzy Tyru, a później do wszystkich miast Chiwwitów i Kananejczyków. Potem skierowali się do Negebu judzkiego i do Beer-Szeby.
2 Samuela 24  8 Przebiegli w ten sposób cały kraj. Po dziewięciu miesiącach i dwudziestu dniach powrócili do Jerozolimy.
2 Samuela 24  9 Joab przekazał królowi liczbę spisanej ludności. Izrael liczył osiemset tysięcy wojowników dobywających miecza, Juda zaś — pięćset tysięcy ludzi.
2 Samuela 24 10 Serce Dawida zadrżało, dlatego że zliczył lud. Dawid zwrócił się do Jahwe: "Bardzo zgrzeszyłem tym, czego dokonałem, lecz teraz, o Jahwe, daruj łaskawie winę swego sługi, bo postąpiłem bardzo nierozsądnie".
2 Samuela 24 11 Gdy Dawid wstał nazajutrz rano, słowo Jahwe następującej treści zostało skierowane do proroka Gada, "Widzącego" Dawidowego: "Idź i oświadcz Dawidowi:
2 Samuela 24 12 To mówi Jahwe: Przedstawiam ci trzy możliwości. Wybierz sobie jedną z nich, a Ja ci to uczynię".
2 Samuela 24 13 Gad udał się do Dawida i przekazał mu następujące oświadczenie: "Czy chcesz, by w twej ziemi nastało siedem lat głodu, czy wolisz przez trzy miesiące uciekać przed wrogiem, który cię będzie ścigał, czy też przyjść ma na twój kraj zaraza trwająca trzy dni? Pomyśl i rozpatrz, co mam odpowiedzieć Temu, który mię posłał".
2 Samuela 24 14 Dawid odpowiedział Gadowi: "Jestem w wielkiej rozterce. Wpadnijmy raczej w ręce Jahwe, bo wielkie jest Jego miłosierdzie, ale w ręce człowieka niech nie wpadnę".
2 Samuela 24 15 Zesłał więc Jahwe na Izraela zarazę od rana do ustalonego czasu. Umarło wtedy z narodu od Dan do Beer-Szeby siedemdziesiąt tysięcy ludzi.
2 Samuela 24 16 Anioł wyciągnął już rękę nad Jerozolimą, by ją wyniszczyć; wtedy Jahwe ulitował się nad nieszczęściem i rzekł do anioła, niszczyciela ludności: "Wystarczy! Cofnij rękę!" Anioł Jahwe znajdował się obok klepiska Arauny Jebusyty.
2 Samuela 24 17 Dawid widząc, że anioł zabija lud, wołał do Jahwe: "To ja zgrzeszyłem, to ja zawiniłem, a te owce cóż uczyniły? Niech Twoja ręka obróci się raczej na mnie i na dom mego ojca".
2 Samuela 24 18 Gad przybył w tym dniu do Dawida i powiedział do niego: "Wyjdź, wznieś ołtarz dla Jahwe na klepisku Arauny Jebusyty!"
2 Samuela 24 19 Dawid więc wyszedł na słowo Gada, jak nakazał Jahwe.
2 Samuela 24 20 Arauna spojrzał i zobaczył króla i jego sługi, jak się zbliżali ku niemu. Arauna wyszedł naprzeciw i oddał pokłon twarzą do ziemi przed królem.
2 Samuela 24 21 Arauna rzekł: "Po co przychodzi pan mój, król, do swego sługi?" Dawid odpowiedział: "Nabyć od ciebie klepisko, zbudować ołtarz dla Jahwe, aby powstrzymać zarazę grasującą wśród ludu".
2 Samuela 24 22 Arauna odpowiedział Dawidowi: "Pan mój, król, może wziąć je i złożyć ofiarę ze wszystkiego, co wyda mu się słuszne: oto woły na całopalenie, sanie młockarskie i jarzmo z wołów jako drwa.
2 Samuela 24 23 Wszystko to, o królu, Arauna oddaje królowi". Arauna powiedział jeszcze do króla: "Jahwe, Bóg twój, niechaj ma w tobie upodobanie".
2 Samuela 24 24 Król odpowiedział Araunie: "Nie złożę dla mojego Boga, Jahwe, całopaleń, które otrzymam za darmo". Kupił więc Dawid klepisko i woły za pięćdziesiąt syklów srebra.
2 Samuela 24 25 Następnie zbudował tam ołtarz dla Jahwe i złożył całopalenia i ofiary pojednania. Jahwe okazał miłosierdzie krajowi i plaga przestała się srożyć w Izraelu.

1 Królów 1  1 Z biegiem czasu sędziwy król Dawid tak się zestarzał, że nie mógł się rozgrzać, choć okrywano go kocami.
1 Królów 1  2 Wówczas powiedzieli mu jego słudzy: "Trzeba, aby wyszukano panu memu, królowi, młodą dziewicę, a ona będzie przy królu czuwać i mieć o niego staranie. I będzie spała na twym łonie, a przez to ogrzewała pana mego, króla".
1 Królów 1  3 Szukano więc pięknej dziewczyny w całym kraju izraelskim, aż wreszcie znaleziono Szunemitkę Abiszag i przyprowadzono ją do króla.
1 Królów 1  4 Dziewczyna ta była nadzwyczaj piękna. Choć miała staranie o króla i obsługiwała go, król się do niej nie zbliżył.
1 Królów 1  5 Wtedy Adoniasz, syn Chaggity, zaczął się wynosić, mówiąc: "Ja będę królować". — Dlatego zaopatrzył się w rydwan, jezdnych i pięćdziesięciu gońców, którzy go poprzedzali.
1 Królów 1  6 Ojciec zaś jego nigdy go nie karcił, mówiąc: "Czemużeś tak uczynił?" gdyż był on nadzwyczajnej urody, a matka urodziła go po Absalomie.
1 Królów 1  7 Adoniasz namówił Joaba, syna Serui, i kapłana Abiatara, aby mu pomagali.
1 Królów 1  8 Ale kapłan Sadok i Benajasz, syn Jojady, prorok Natan oraz Szimei i Rei, jako też bohaterowie Dawida, nie sprzyjali Adoniaszowi.
1 Królów 1  9 Potem Adoniasz zabił na ofiarę owce, woły i tuczne cielce przy kamieniu Zochelet u źródła Rogel i zaprosił wszystkich swych braci, synów królewskich, oraz wszystkich ludzi z Judy, sługi króla.
1 Królów 1 10 Lecz nie zaprosił proroka Natana i Benajasza oraz bohaterów i swego brata Salomona.
1 Królów 1 11 Wtedy Natan zapytał Batszebę, matkę Salomona: "Czyś nie słyszała, że zaczął królować Adoniasz, syn Chaggity? A pan nasz, Dawid, o tym nie wie!
1 Królów 1 12 Wobec tego działaj! Chcę ci dać radę, abyś ocaliła swoje życie i życie twego syna, Salomona:
1 Królów 1 13 Idź i wejdź do króla Dawida i powiesz mu: "Czyś ty, panie mój, królu, nie przysiągł twej służebnicy mówiąc: Twój syn, Salomon, będzie po mnie królował i on będzie zasiadał na moim tronie? Dlaczego więc króluje Adoniasz?"
1 Królów 1 14 Kiedy zaś jeszcze będziesz tam mówić z królem, ja za tobą wejdę i słowa twoje uzupełnię".
1 Królów 1 15 Weszła więc Batszeba do sypialni bardzo już podeszłego w latach króla w obecności Szunemitki Abiszag, posługującej królowi.
1 Królów 1 16 Następnie Batszeba uklękła i oddała pokłon królowi, a król ją zapytał: "Czego chcesz?"
1 Królów 1 17 Wtedy odrzekła mu: "Panie mój! Tyś poprzysiągł twojej służebnicy na twego Boga, Jahwe: "Salomon, twój syn, będzie królował po mnie i on będzie zasiadał na moim tronie".
1 Królów 1 18 A oto teraz Adoniasz stał się królem! A ty, panie mój, królu, nic o tym nie wiesz.
1 Królów 1 19 Zabił on na ofiarę woły, tuczne cielce i mnóstwo owiec oraz zaprosił wszystkich synów królewskich, kapłana Abiatara i wodza wojska, Joaba. Salomona zaś, sługi twego, nie zaprosił.
1 Królów 1 20 A tyś, panie mój, królem! Na ciebie zwrócone są oczy całego Izraela, abyś im oznajmił, kto będzie zasiadać na tronie pana mego, króla, po nim.
1 Królów 1 21 Kiedy przyjdzie czas, że król, mój pan, spocznie ze swymi przodkami, wtedy ja i mój syn Salomon będziemy uchodzili za winowajców".
1 Królów 1 22 A oto, gdy jeszcze mówiła z królem, przyszedł prorok Natan.
1 Królów 1 23 Natychmiast oznajmiono królowi, mówiąc: "Oto prorok Natan". I przyszedł on przed oblicze króla i oddał pokłon królowi aż do ziemi.
1 Królów 1 24 Po czym Natan przemówił: "Panie mój, królu! Ty zapewne rozkazałeś: "Adoniasz będzie królował po mnie i on będzie zasiadał na moim tronie?"
1 Królów 1 25 Gdyż dziś poszedł i zabił na ofiarę woły, tuczne cielce i mnóstwo owiec oraz zaprosił wszystkich synów królewskich, dowódców wojska i kapłana Abiatara i oto oni jedzą i piją razem z nim oraz mówią: "Niech żyje król Adoniasz!"
1 Królów 1 26 A mnie, twego sługi, i kapłana Sadoka, i Benajasza, syna Jojady, i Salomona, twego sługi, nie zaprosił.
1 Królów 1 27 Czy z woli króla, mego pana, to się stało, a nie zawiadomiłeś twego sługi, kto będzie zasiadał na tronie pana mego, króla, po nim?" —
1 Królów 1 28 Wówczas odezwał się król Dawid i rzekł: "Zawołajcie mi Batszebę!" A kiedy weszła do króla i stanęła przed nim,
1 Królów 1 29 przysiągł król tymi słowami: "Na życie Jahwe, który wyratował mnie z wszelkiego utrapienia!
1 Królów 1 30 Jak przysiągłem ci na Boga Izraela, Jahwe, mówiąc, że Salomon, twój syn, będzie królował po mnie i on będzie zasiadał na moim tronie po mnie, tak właśnie dziś uczynię". —
1 Królów 1 31 Wtedy Batszeba, upadłszy twarzą do ziemi, oddała pokłon królowi oraz powiedziała: "Niech żyje mój pan, król Dawid, na wieki".
1 Królów 1 32 Potem król Dawid rozkazał: "Przywołajcie do mnie kapłana Sadoka, proroka Natana i Benajasza, syna Jojady". Kiedy zaś weszli przed oblicze króla,
1 Królów 1 33 wydał im król rozkaz: "Weźcie ze sobą sługi waszego pana, a następnie posadźcie Salomona, mego syna, na moją własną mulicę i prowadźcie go do Gichonu.
1 Królów 1 34 Potem niech go tam namaści kapłan Sadok i prorok Natan na króla nad Izraelem. Następnie zadmijcie w róg i wołajcie: "Niech żyje król Salomon!"
1 Królów 1 35 Potem pójdziecie za nim. On zaś, przyszedłszy, zasiądzie na moim tronie i on będzie królował po mnie, bo ja rozkazałem, aby był wodzem nad Izraelem i nad Judą". —
1 Królów 1 36 Na to Benajasz, syn Jojady, odrzekł królowi: "Amen. Oby tak rzekł Jahwe, Bóg pana mego, króla!
1 Królów 1 37 Jak był Jahwe z panem moim, królem, tak niech będzie z Salomonem i niech wywyższy jego tron ponad tron króla Dawida, mego pana!"
1 Królów 1 38 Poszedł więc kapłan Sadok i prorok Natan oraz Benajasz, syn Jojady, oraz Keretyci i Peletyci i, wsadziwszy Salomona na mulicę króla Dawida, zaprowadzili go do Gichonu.
1 Królów 1 39 Tam kapłan Sadok wziął róg oliwy z Namiotu i namaścił Salomona. Wtedy zagrano na rogu, a cały lud zawołał: "Niech żyje król Salomon!"
1 Królów 1 40 Potem cały lud wszedł za nim na górę przy dźwięku fletów, okazywał radość tak wielką, że aż ziemia drżała od ich okrzyków.
1 Królów 1 41 Usłyszał to Adoniasz oraz wszyscy zaproszeni, którzy z nim byli, i właśnie przestali ucztować. Usłyszał też Joab dźwięk rogu i rzekł: "Co znaczy ten zgiełk poruszonego miasta?"
1 Królów 1 42 Gdy on jeszcze mówił, oto przyszedł Jonatan, syn kapłana Abiatara. Wtedy rzekł Adoniasz: "Wejdź, boś człowiek dzielny i dobrą wieść oznajmisz".
1 Królów 1 43 Jonatan zaś odrzekł Adoniaszowi: "Raczej nie! Nasz pan, król Dawid, ogłosił królem Salomona
1 Królów 1 44 oraz posłał z nim król kapłana Sadoka, proroka Natana i Benajasza, syna Jojady, oraz Keretytów i Peletytów, i wsadzili go na mulicę królewską.
1 Królów 1 45 Potem kapłan Sadok i prorok Natan namaścili go na króla w Gichonie. A później wstępowali stamtąd, radując się, i dlatego poruszyło się miasto, czego odgłos usłyszeliście.
1 Królów 1 46 A także Salomon zasiadł na tronie królestwa.
1 Królów 1 47 Ponadto przyszli słudzy króla, aby błogosławić naszego pana, króla Dawida, mówiąc: "Niech twój Bóg imię Salomona uczyni sławniejszym niż imię twoje i wywyższy jego tron ponad twój tron". Po czym król oddał pokłon na swoim łożu
1 Królów 1 48 i również tak rzekł: "Błogosławiony Jahwe, Bóg Izraela, który dał dziś moim oczom oglądać następcę z mego rodu, zasiadającego na moim tronie"".
1 Królów 1 49 Zadrżeli więc ze strachu wszyscy zaproszeni przez Adoniasza. Wstali i każdy poszedł swoją drogą.
1 Królów 1 50 Adoniasz też zląkł się Salomona, powstał i poszedł, a następnie uchwycił za rogi ołtarza.
1 Królów 1 51 Niebawem oznajmiono Salomonowi: "Oto Adoniasz zląkł się króla Salomona i dlatego uchwycił za rogi ołtarza, mówiąc: "Niech mi teraz król Salomon przysięgnie, że swego sługi nie każe zabić mieczem"".
1 Królów 1 52 Wówczas Salomon rzekł: "Jeśli będzie uczciwy, nie spadnie mu włos z głowy, ale jeśli znajdzie się w nim wina, to zginie".
1 Królów 1 53 Następnie król Salomon posłał, aby go sprowadzono od ołtarza. Kiedy zaś przyszedł i oddał pokłon królowi Salomonowi, rzekł do niego Salomon: "Idź do swego domu".

1 Królów 2  1 Kiedy zbliżył się czas śmierci Dawida, wtedy rozkazał swemu synowi, Salomonowi, mówiąc:
1 Królów 2  2 "Ja wyruszam w drogę [przeznaczoną ludziom na] całej ziemi. Ty zaś bądź mocny i okaż się mężem!
1 Królów 2  3 Będziesz strzegł zarządzeń twego Boga, Jahwe, aby iść za Jego wskazaniami, przestrzegać Jego praw, poleceń i nakazów, jak napisano w Prawie Mojżesza, aby ci się powiodło wszystko, co zamierzysz, i wszystko, czym się zajmiesz,
1 Królów 2  4 ażeby też Jahwe spełnił swą obietnicę, którą mi dał, mówiąc: "Jeśli twoi synowie będą strzec swej drogi postępując wobec Mnie szczerze z całego serca i z całej duszy, to wtedy nie będzie ci odjęty potomek na tronie Izraela".
1 Królów 2  5 Poza tym ty wiesz, co uczynił mi Joab, syn Serui; co uczynił dwom dowódcom wojska izraelskiego — Abnerowi, synowi Nera, i Amasie, synowi Jetera, kiedy ich zabił, i przelał krew w czasie pokoju, jak na wojnie, i zbroczył tą krwią wojny swój pas na biodrach i sandały na nogach.
1 Królów 2  6 Uczynisz więc według twojej roztropności i nie dozwolisz, aby w sędziwym wieku spokojnie zstąpił do Szeolu.
1 Królów 2  7 Synom zaś Barzillaja Gileadczyka okażesz łaskę, aby byli wśród twoich stołowników, gdyż przyszli mi z pomocą w mojej ucieczce przed twym bratem Absalomem.
1 Królów 2  8 Jest też przy tobie Szimei, syn Gery, Beniaminita z Bachurim. To on przeklinał mnie gwałtownie, gdy szedłem do Machanaim, ale potem zeszedł na spotkanie ze mną nad Jordanem. Dlatego przysiągłem jemu na Jahwe, mówiąc: Nie zabiję cię mieczem.
1 Królów 2  9 Ale ty nie darujesz mu, bo jesteś człowiekiem roztropnym i będziesz wiedział, jak z nim postąpić, abyś go posłał w sędziwym wieku krwawo do Szeolu".
1 Królów 2 10 Potem Dawid spoczął ze swymi przodkami i został pochowany w Mieście Dawidowym.
1 Królów 2 11 A czas panowania Dawida nad Izraelem wynosił czterdzieści lat. W Hebronie panował siedem lat, a w Jerozolimie panował trzydzieści trzy lata.
1 Królów 2 12 Zasiadł więc Salomon na tronie Dawida, swego ojca, a jego władza królewska została utwierdzona.
1 Królów 2 13 Lecz Adoniasz, syn Chaggity, przyszedł do Batszeby, matki Salomona. Ta zaś spytała: "Czy w dobrych zamiarach przychodzisz?" A on odrzekł: "W dobrych".
1 Królów 2 14 Następnie rzekł: "Chciałbym pomówić z tobą". Ona zaś mu powiedziała: "Mów".
1 Królów 2 15 Wtedy rzekł: "Ty wiesz, że dla mnie była władza królewska i cały Izrael oczekiwał na to, żebym panował. Ale na kogo innego przeszła władza królewska i dostała się memu bratu, gdyż z woli Jahwe mu przypadła.
1 Królów 2 16 Teraz więc zwracam się do ciebie z jedną prośbą. Nie odmawiaj mi!" Ona zaś mu odrzekła: "Mów".
1 Królów 2 17 Wówczas rzekł: "Powiedz, proszę cię, królowi Salomonowi, bo on niczego tobie nie odmówi, aby mi dał za żonę Abiszag Szunemitkę".
1 Królów 2 18 Na to odpowiedziała Batszeba: "Dobrze, ja powiem o tobie królowi".
1 Królów 2 19 Batszeba więc weszła do króla Salomona, aby przemówić do niego w sprawie Adoniasza. Wtedy król wstał na jej spotkanie, oddał jej pokłon, a potem usiadł na swym tronie. A wtedy postawiono tron dla matki króla, aby usiadła po jego prawej ręce.
1 Królów 2 20 Ona wtedy powiedziała mu: "Mam do ciebie jedną małą prośbę. Nie odmawiaj mi!" A król jej odrzekł: "Proś, moja matko, bo tobie nie będę odmawiał".
1 Królów 2 21 Wtedy przemówiła: "Niech Abiszag Szunemitka będzie dana za żonę twemu bratu Adoniaszowi".
1 Królów 2 22 Odpowiadając na to, król Salomon rzekł swojej matce: "A dlaczego prosisz dla Adoniasza o Abiszag Szunemitkę? Proś raczej dla niego o władzę królewską, bo on jest moim starszym bratem i ma za sobą kapłana Abiatara i Joaba, syna Serui!"
1 Królów 2 23 Następnie król Salomon przysiągł na Jahwe, mówiąc: "Niech mi Bóg to uczyni i tamto dorzuci, jeśli Adoniasz nie na swą zgubę poruszył tę sprawę.
1 Królów 2 24 Teraz więc, na życie Jahwe, który mnie ustanowił i osadził na tronie Dawida, mego ojca, i który, jak zapowiedział, zbuduje mi dom, na pewno dziś Adoniasz zostanie zabity!"
1 Królów 2 25 Wtedy król Salomon przekazał to synowi Jojady, Benajaszowi, który zadał mu cios, tak że umarł.
1 Królów 2 26 Kapłanowi zaś Abiatarowi król rozkazał: "Idź do Anatot, do posiadłości twojej, gdyż zasługujesz na karę śmierci, ale dziś ciebie nie zabiję, bo niosłeś Arkę Przymierza Pana, Jahwe, wobec mego ojca, Dawida, i dotknęło cię to całe cierpienie, które dotknęło mego ojca".
1 Królów 2 27 Tak więc Salomon odsunął Abiatara, by nie był kapłanem Jahwe, i aby wypełnić, co Jahwe zapowiedział rodowi Helego w Szilo.
1 Królów 2 28 Gdy wieść o tym doszła do Joaba, syna Serui, wtedy Joab umknął do Namiotu Jahwe i uchwycił się rogów ołtarza, gdyż Joab popierał Adoniasza, choć Absaloma nie popierał.
1 Królów 2 29 Gdy doniesiono królowi Salomonowi, że Joab umknął do Namiotu Jahwe i tam jest przy ołtarzu, wtedy Salomon posłał Benajasza, syna Jojady, do Namiotu Jahwe, rozkazując: "Idź, zabij go!"
1 Królów 2 30 Wszedł więc Benajasz do Namiotu Jahwe i rzekł do niego: "Z rozkazu króla, wyjdź!" On zaś odpowiedział: "Nie, bo tu chcę umierać!" Wtedy Benajasz zdał sprawę królowi, mówiąc: "To rzekł Joab i to mi odpowiedział.
1 Królów 2 31 Na to odparł mu król: "Uczyń, jak powiedział. Zabij go. Potem go pochowasz i przez to mnie i ród mego ojca oczyścisz z niewinnej krwi, którą przelał Joab.
1 Królów 2 32 A Jahwe sprawi, że jego krew spadnie na głowę jego za to, że zamordował dwóch ludzi zacnych i lepszych od niego, bez wiedzy mego ojca, Dawida; zabił mieczem Abnera, syna Nera, wodza wojska izraelskiego, i Amasę, syna Jetera, wodza wojska judzkiego.
1 Królów 2 33 Krew ich spadnie więc na głowę Joaba i na jego potomstwo na wieki, a dla Dawida i jego potomstwa oraz jego domu i jego tronu niech będzie pokój na wieki od Jahwe".
1 Królów 2 34 Wobec tego Benajasz, syn Jojady, poszedł i zadał mu cios śmiertelny. Potem pochowano go w jego domu na pustyni.
1 Królów 2 35 Na jego miejsce król postawił na czele wojska Benajasza, syna Jojady, a kapłana Sadoka ustanowił arcykapłanem na miejsce Abiatara.
1 Królów 2 36 Następnie król kazał wezwać Szimejego i rzekł mu: "Zbuduj sobie dom w Jerozolimie. Będziesz tam mieszkał i nigdzie z niego nie będziesz wychodził.
1 Królów 2 37 Dobrze wiedz o tym, że w dniu, w którym wyjdziesz i przekroczysz potok Cedron, na pewno umrzesz, i to z własnej winy".
1 Królów 2 38 A wtedy Szimei rzekł: "Dobre słowo! Twój sługa uczyni tak, jak powiedział pan mój, król". Rzeczywiście Szimei długi czas mieszkał w Jerozolimie.
1 Królów 2 39 Jednak po upływie trzech lat dwaj słudzy Szimejego uciekli do Akisza, syna Maaki, króla Gat. Dano więc znać Szimejemu, mówiąc: "Oto twoi słudzy są w Gat".
1 Królów 2 40 Wtedy Szimei osiodłał swego osła i wyruszył do Gat, do Akisza, aby szukać swoich sług. Potem powrócił i przyprowadził z Gat swoje sługi.
1 Królów 2 41 Doniesiono Salomonowi, że Szimei poszedł z Jerozolimy do Gat i wrócił.
1 Królów 2 42 Wtedy król kazał wezwać Szimejego i rzekł do niego: "Czyż nie zaprzysiągłem cię na Jahwe i nie przestrzegłem cię wyraźnie mówiąc: Dobrze wiedz o tym, że w dniu, w którym wyjdziesz i gdziekolwiek pójdziesz, na pewno umrzesz? A tyś mi odrzekł: Dobre słowo usłyszałem.
1 Królów 2 43 Więc dlaczego nie zachowałeś przysięgi na Jahwe i nakazu, który ci dałem?"
1 Królów 2 44 Następnie król rzekł Szimejemu: "Ty wiesz o wszystkim złu, którego świadome jest serce twoje, a które wyrządziłeś mojemu ojcu, Dawidowi. Za to Jahwe obróci twoją złość na twoją głowę.
1 Królów 2 45 A król Salomon będzie błogosławiony i tron Dawida będzie wobec Jahwe utwierdzony na wieki".
1 Królów 2 46 Potem król wydał rozkaz Benajaszowi, synowi Jojady; ten wyszedł i zadał mu cios tak, że umarł. Wzmocniła się więc władza królewska w ręku Salomona.

1 Królów 3  1 Salomon spowinowacił się z faraonem, królem egipskim, gdyż wziął za żonę córkę faraona i sprowadził ją do Miasta Dawidowego, zanim dokończył budowy swego pałacu oraz świątyni Jahwe jako też murów okalających Jerozolimę.
1 Królów 3  2 Lud jednak składał ofiary na wyżynach, gdyż do tego czasu jeszcze nie została zbudowana świątynia ku czci Jahwe.
1 Królów 3  3 Chociaż Salomon umiłował Jahwe, naśladując obyczaje ojca swego, Dawida, jednak i on składał ofiary i palił kadzidło na wyżynach.
1 Królów 3  4 Król udał się do Gibeonu, aby tam złożyć ofiarę, bo tam była wielka wyżyna. Salomon złożył na owym ołtarzu tysiąc ofiar całopalnych.
1 Królów 3  5 W Gibeonie Jahwe ukazał się Salomonowi w nocy, we śnie. Wtedy rzekł Bóg: "Proś o to, co mam ci dać".
1 Królów 3  6 A Salomon odrzekł: "Tyś okazywał Twemu słudze Dawidowi, memu ojcu, wielką łaskę, bo postępował wobec Ciebie szczerze, sprawiedliwie i w prostocie serca. Ponadto zachowałeś dla niego tę wielką łaskę, że dałeś mu syna, zasiadającego na jego tronie po dziś dzień.
1 Królów 3  7 Teraz więc, o Jahwe, Boże mój, Tyś ustanowił królem Twego sługę, w miejsce Dawida, mego ojca, a ja jestem bardzo młody. Brak mi doświadczenia!
1 Królów 3  8 Ponadto Twój sługa jest pośród Twego ludu, któryś wybrał, ludu mnogiego, który nie da się zliczyć ani też spisać, z powodu jego mnóstwa.
1 Królów 3  9 Racz więc dać Twemu słudze serce pełne rozsądku do sądzenia Twego ludu i rozróżniania dobra i zła, bo któż zdoła sądzić ten lud Twój tak liczny?"
1 Królów 3 10 Spodobało się Panu, że właśnie o to Salomon poprosił.
1 Królów 3 11 Bóg więc mu powiedział: "Ponieważ poprosiłeś o to, a nie poprosiłeś dla siebie o długie życie ani też o bogactwa, i nie poprosiłeś o zgubę twoich nieprzyjaciół, ale prosiłeś dla siebie o umiejętność rozstrzygania spraw sądowych,
1 Królów 3 12 więc spełniam twoje pragnienie i daję ci serce mądre i rozsądne, takie, że podobnego tobie przed tobą nie było i po tobie nie będzie.
1 Królów 3 13 I choć nie prosiłeś, daję ci ponadto bogactwo i sławę, tak iż <za twoich dni> podobnego tobie nie będzie wśród królów.
1 Królów 3 14 Jeśli zaś będziesz postępować moimi drogami zachowując moje prawa i polecenia za przykładem twego ojca, Dawida, to przedłużę twoje życie".
1 Królów 3 15 Gdy Salomon obudził się, uświadomił sobie, że to był sen. Udał się do Jerozolimy i stanąwszy przed Arką Przymierza Pańskiego, ofiarował całopalenia i złożył ofiary pojednania oraz wyprawił ucztę wszystkim swoim sługom.
1 Królów 3 16 Potem dwie nierządnice przyszły do króla i stanęły przed nim.
1 Królów 3 17 Jedna z kobiet powiedziała: "Litości, panie mój! Ja i ta kobieta mieszkamy w jednym domu. Ja porodziłam, kiedy ona była w domu.
1 Królów 3 18 A trzeciego dnia po moim porodzie ta kobieta również porodziła. Byłyśmy razem. Nikogo innego z nami w domu nie było, tylko my obydwie.
1 Królów 3 19 Syn tej kobiety zmarł w nocy, bo położyła się na nim.
1 Królów 3 20 Wtedy pośród nocy wstała i zabrała mojego syna od mego boku, kiedy twoja służebnica spała, i przyłożyła go do swoich piersi, położywszy przy mnie swego syna zmarłego.
1 Królów 3 21 Kiedy rano wstałam, aby nakarmić mojego syna, patrzę, a oto on martwy! Gdy mu się przyjrzałam przy świetle, rozpoznałam, że to nie był mój syn, którego urodziłam".
1 Królów 3 22 Na to odparła druga kobieta: "Wcale nie, bo mój syn żyje, a twój syn zmarł". Tamta zaś mówi: "Właśnie że nie, bo twój syn zmarł, a mój syn żyje". I tak wykrzykiwały wobec króla.
1 Królów 3 23 Wówczas król powiedział: "Ta mówi: To mój syn żyje, a twój syn zmarł, a tamta mówi: Nie, bo twój syn zmarł, a mój syn żyje".
1 Królów 3 24 Następnie król rzekł: "Przynieście mi miecz". Niebawem przyniesiono miecz królowi.
1 Królów 3 25 A wtedy król rozkazał: "Rozetnijcie to żywe dziecko na dwoje i dajcie połowę jednej i połowę drugiej".
1 Królów 3 26 Wówczas kobietę, której syn był żywy, zdjęła litość nad swoim synem i zawołała: "Litości, panie mój! Niech dadzą jej dziecko żywe, abyście tylko go nie zabijali!" Tamta zaś mówiła: "Niech nie będzie ani moje, ani twoje. Rozetnijcie!"
1 Królów 3 27 Na to król zabrał głos i powiedział: "Dajcie jej to żywe dziecko i nie zabijajcie go. Ona jest jego matką".
1 Królów 3 28 Kiedy o tym wyroku sądowym króla dowiedział się cały Izrael, czcił króla, bo przekonał się, że jest obdarzony mądrością Bożą do sprawowania sądów.

1 Królów 4  1 Król Salomon był królem nad całym Izraelem.
1 Królów 4  2 A oto jego dostojnicy na najwyższych urzędach: Azariasz, syn Sadoka, kapłan.
1 Królów 4  3 Elichoref i Achiasz, synowie Sziszy, pisarze; Joszafat, syn Achiluda, pełnomocnik.
1 Królów 4  4 Benajasz, syn Jojady, wódz wojska; Sadok oraz Abiatar, kapłani.
1 Królów 4  5 Azariasz, syn Natana, przełożony nadzorców, i Zabud, syn kapłana Natana, zaufany króla.
1 Królów 4  6 Achiszar, marszałek dworu, i Adoniram, syn Abdy, przełożony robotników pracujących przymusowo.
1 Królów 4  7 Ponadto Salomon miał nad całym Izraelem dwunastu nadzorców do zaopatrywania w żywność króla i jego dworu. Każdy z nich miał dostarczać żywność przez miesiąc w roku.
1 Królów 4  8 A oto ich imiona: Ben-Chur na górze Efraima.
1 Królów 4  9 Ben-Deker w Makas, Szaalbim, Bet-Szemesz, Elon, Bet-Chanan.
1 Królów 4 10 BenChesed w Arubot, do którego należało Soko i cała ziemia Chefer.
1 Królów 4 11 Ben-Abinadab miał wszystkie wzgórza koło Dor, a za żonę miał Tafat, córkę Salomona.
1 Królów 4 12 Baana, syn Achiluda — Tanak, Megiddo aż poza Jokmeam i całe Bet-Szean za Jizreel aż do Abel-Mechola koło Sartany.
1 Królów 4 13 Ben-Geber w Ramot w Gileadzie miał Osiedla Jaira, syna Manassesa. W Gileadzie miał również obszar Argob w Baszanie, obejmujący sześćdziesiąt dużych osiedli obmurowanych, o brązowych zaworach u bram.
1 Królów 4 14 Achinadab, syn Iddo — Machanaim.
1 Królów 4 15 Achimaas, u Neftalego; on również wziął za żonę córkę Salomona Basmat.
1 Królów 4 16 Baana, syn Chuszaja, u Asera łącznie ze wzgórzami.
1 Królów 4 17 Joszafat, syn Paruacha, u Issachara.
1 Królów 4 18 Szimei, syn Eli, u Beniamina.
1 Królów 4 19 Geber, syn Uriego, w kraju Gilead — ziemię Sichona, króla amoryckiego, i Oga, króla Baszanu. I był jeden nadzorcą w kraju...
1 Królów 4 20 Juda oraz Izrael byli liczni jak piasek nadmorski. Jedli, pili i weselili się.

1 Królów 5  1 Salomon panował od Rzeki do kraju Filistynów i do granicy Egiptu nad wszystkimi królestwami. Składały one daninę i były poddane Salomonowi przez całe jego życie.
1 Królów 5  2 Codzienną dostawę żywności dla Salomona stanowiło: trzydzieści kor najczystszej mąki i sześćdziesiąt kor zwykłej mąki.
1 Królów 5  3 Dziesięć tucznych wołów i dziesięć wołów pastwiskowych oraz sto owiec oprócz jeleni, gazeli, danieli i tucznego ptactwa.
1 Królów 5  4 Panował on też w całym Zarzeczu od Tifsach do Gazy nad wszystkimi królami Zarzecza i miał pokój ze wszystkich stron wokoło.
1 Królów 5  5 Dlatego też przez wszystkie dni Salomona Juda i Izrael mieszkali bezpiecznie, każdy pod swoją winną latoroślą i pod swoim drzewem figowym, od Dan aż do Beer-Szeby.
1 Królów 5  6 Salomon miał też cztery tysiące stajni dla koni do swoich powozów i dwanaście tysięcy wierzchowców.
1 Królów 5  7 Nadzorcy ci zaopatrywali króla Salomona i wszystkich zaproszonych do stołu królewskiego; każdy w swoim miesiącu, tak że niczego nie brakowało.
1 Królów 5  8 Również jęczmień i słomę dla koni [pociągowych] i rumaków sprowadzano na to miejsce, które każdemu było wyznaczone.
1 Królów 5  9 Bóg dał Salomonowi mądrość i rozsądek nadzwyczajny oraz rozum nieogarniony jak piasek na brzegu morza.
1 Królów 5 10 Toteż mądrość Salomona przewyższała mądrość wszystkich ludzi Wschodu i mądrość Egipcjan.
1 Królów 5 11 Górował on mądrością nad wszystkimi ludźmi, nawet nad Etanem Ezrachitą i Hemanem, jako też Kalkolem i Dardą, synami Machola. A imię jego stało się sławne wśród wszystkich narodów okolicznych.
1 Królów 5 12 Wypowiedział bowiem trzy tysiące przysłów, a pieśni jego było tysiąc pięć.
1 Królów 5 13 Rozprawiał też o drzewach: od cedrów na Libanie aż do hizopu rosnącego na murze. Mówił także o zwierzętach czworonożnych, o ptactwie, o płazach i o rybach.
1 Królów 5 14 Przychodzili więc ze wszystkich narodów i spośród wszystkich królów ci, którzy dowiedzieli się o mądrości Salomona, aby przysłuchiwać się jego mądrości.
1 Królów 5 15 Hiram, król Tyru, posłał do Salomona swoje sługi, bo dowiedział się, że namaszczono go na króla w miejsce jego ojca, a Hiram był stale w przyjaźni z Dawidem.
1 Królów 5 16 Wtedy Salomon przesłał Hiramowi takie słowa:
1 Królów 5 17 "Wiesz, że Dawid, mój ojciec, nie mógł budować świątyni imieniu swego Boga, Jahwe, z powodu wojen, jakimi go dokoła otoczyli [wrogowie], dopóki Jahwe nie położył ich pod jego stopy.
1 Królów 5 18 A teraz Bóg mój, Jahwe, obdarzył mnie zewsząd pokojem. Nie ma przeciwnika ani też złego wydarzenia.
1 Królów 5 19 Wobec tego zamierzam budować świątynię imieniu mego Boga, Jahwe, stosownie do tego, co Jahwe rzekł Dawidowi, memu ojcu: "Twój syn, którego ci dam jako następcę na twoim tronie, on właśnie będzie budował świątynię dla mego imienia".
1 Królów 5 20 Teraz więc każ naścinać mi cedrów z Libanu. A moi słudzy niech będą razem z twoimi sługami. Dam ci zapłatę dla twoich sług, jakiej tylko zażądasz, bo wiesz, że nie mamy ludzi tak umiejących ciąć drzewa jak Sydończycy".
1 Królów 5 21 Gdy Hiram usłyszał słowa Salomona, ucieszył się bardzo i rzekł: "Niech będzie dziś błogosławiony Jahwe, który Dawidowi dał mądrego syna, [by władał] tym wielkim ludem".
1 Królów 5 22 Następnie Hiram przesłał Salomonowi te słowa: "Wysłuchałem tego, co mi przesiałeś. Ja spełnię wszystkie twoje życzenia co do drzewa cedrowego i co do drzewa cyprysowego.
1 Królów 5 23 Słudzy moi sprowadzą je z Libanu do morza i ja zestawię je na morzu w tratwy i przeciągnę je na to miejsce, które mi wskażesz. Tam każę je rozłączyć, a ty je weźmiesz i spełnisz moje życzenie, aby mój dwór zaopatrzyć w żywność".
1 Królów 5 24 Tak Hiram dostarczał Salomonowi drzewa cedrowego i drzewa cyprysowego, ile tylko potrzebował.
1 Królów 5 25 Salomon zaś dawał Hiramowi na wyżywienie jego dworu dwadzieścia tysięcy kor pszenicy i dwadzieścia tysięcy bat tłoczonej oliwy. Salomon dawał to Hiramowi co rok.
1 Królów 5 26 Jahwe bowiem obdarzył Salomona mądrością tak, jak mu przyrzekł. Utrwaliła się zatem przyjaźń między Hiramem i Salomonem, gdyż zawarli ze sobą przymierze.
1 Królów 5 27 Król Salomon powołał robotników pracujących przymusowo z całego Izraela. Było takich robotników trzydzieści tysięcy.
1 Królów 5 28 Wysyłał ich do Libanu co miesiąc po dziesięć tysięcy na zmiany: miesiąc byli na Libanie, a dwa miesiące w domu. Przełożonym robotników pracujących przymusowo był Adoniram.
1 Królów 5 29 Salomon miał też siedemdziesiąt tysięcy tragarzy i osiemdziesiąt tysięcy rozłupujących skały.
1 Królów 5 30 Ponadto Salomon miał, prócz wyższych urzędników zarządzających pracami, trzy tysiące trzystu nadzorujących lud wykonujący pracę.
1 Królów 5 31 Król polecił im, aby kazali wyłamywać kamienie wielkie, wyborowe i ciosane na założenie fundamentów budowli.
1 Królów 5 32 Murarze więc Salomona i murarze Hirama wraz z Giblitami ciosali i przygotowywali drewno i kamienie na budowę świątyni.

1 Królów 6  1 W roku czterysta osiemdziesiątym po wyjściu Izraelitów z ziemi egipskiej, w miesiącu Ziw, to jest drugim, czwartego roku panowania Salomona nad Izraelem rozpoczął on budowę domu Jahwe.
1 Królów 6  2 Dom, który Salomon zbudował dla Jahwe, miał sześćdziesiąt łokci długości, dwadzieścia szerokości i trzydzieści wysokości.
1 Królów 6  3 Sień zaś przed główną budowlą świątyni miała dwadzieścia łokci długości, stosownie do szerokości świątyni, i dziesięć łokci szerokości w kierunku długości świątyni.
1 Królów 6  4 Świątynię zaopatrzył w okna o zakratowanych wnękach.
1 Królów 6  5 Na murze świątyni dokoła poprowadził nadbudowę z pięter <wzdłuż murów świątyni> wokół głównej budowli i sanktuarium oraz zrobił dokoła boczne pomieszczenia.
1 Królów 6  6 Piętro dolne szerokości pięciu łokci, średnie szerokości sześciu łokci, a trzecie szerokości siedmiu łokci, gdyż zaopatrzył dom na zewnątrz w skarpy dokoła, aby pomieszczeń bocznych nie trzymały mury świątyni.
1 Królów 6  7 Dom zaś przy wznoszeniu go został zbudowany z kamieni, których od czasu wydobycia już nie obrabiano. Dlatego nie słyszano w domu przy jego budowie ani młota, ani siekiery, ani jakiegokolwiek narzędzia żelaznego.
1 Królów 6  8 Drzwi do średniego pomieszczenia bocznego były przy prawym skrzydle domu, przez które po krętych schodach wstępowano do średniego, a ze średniego do trzeciego.
1 Królów 6  9 Tak więc zbudował tę świątynię i wykańczając, opatrzył ją <wklęsłym stropem> cedrowym.
1 Królów 6 10 Nadbudowę wzniósł nad całą świątynią na pięć łokci wysoko i połączył ze światynią drewnem cedrowym.
1 Królów 6 11 Potem Jahwe skierował do Salomona te słowa:
1 Królów 6 12 "Jeżeli będziesz postępował według moich praw i wypełniał moje nakazy oraz przestrzegał wszystkich moich poleceń, postępując według nich, to wypełnię na tobie moją obietnicę daną Dawidowi, twemu ojcu, i w świątyni tej, którą Mi budujesz,
1 Królów 6 13 zamieszkam pośród Izraelitów i nie opuszczę mego ludu izraelskiego".
1 Królów 6 14 A oto tak zbudował Salomon i wykończył tę świątynię.
1 Królów 6 15 Mury domu obłożył wewnątrz deskami cedrowymi od podłogi domu aż do belek sufitu, <wnętrze pokrył drzewem>, a podłogę świątyni wyłożył deskami cyprysowymi.
1 Królów 6 16 Ponadto od tylnej strony świątyni zbudował z desek cedrowych od podłogi aż do belek [ścianę na] dwadzieścia łokci, aby oddzielić od świątyni sanktuarium, to jest Miejsce Najświętsze.
1 Królów 6 17 Czterdzieści łokci długości miała świątynia przed Miejscem Najświętszym.
1 Królów 6 18 Cedrowe wnętrze świątyni zdobiły rzeźby rozchylonych kielichów kwiatowych i girlandy kwiecia. Wszystko było cedrowe. Kamienia nie było widać.
1 Królów 6 19 Miejsce Najświętsze urządził wewnątrz, w środku budowli, by tam umieścić Arkę Przymierza [zawartego z] Jahwe.
1 Królów 6 20 Miejsce Najświętsze było dwadzieścia łokci długie, dwadzieścia łokci szerokie i dwadzieścia łokci wysokie. Wyłożył je szczerym złotem. Wyłożył też ołtarz cedrowy.
1 Królów 6 21 Wnętrze świątyni Salomon wyłożył również szczerym złotem i założył złote łańcuchy przed Miejscem Najświętszym, które wyłożył złotem.
1 Królów 6 22 Tak więc wyłożył złotem zupełnie całą świątynię i również pokrył złotem cały ołtarz, który był przed Miejscem Najświętszym.
1 Królów 6 23 W Miejscu Najświętszym sporządził dwa cheruby dziesięciołokciowej wysokości z drzewa oliwkowego.
1 Królów 6 24 Jedno skrzydło cheruba miało pięć łokci i drugie skrzydło cheruba miało też pięć łokci. Więc od końca do końca jego skrzydeł było dziesięć łokci.
1 Królów 6 25 Drugi cherub był tych samych rozmiarów dziesięciu łokci, i obydwa cheruby miały takie same kształty.
1 Królów 6 26 Wysokość jednego i drugiego cheruba wynosiła dziesięć łokci.
1 Królów 6 27 Gdy umieścił te cheruby w głębi wnętrza świątyni, to rozpościerały swe skrzydła tak, że skrzydło jednego dotykało jednej ściany, a skrzydło drugiego cheruba dotykało drugiej ściany. Skrzydła zaś ich skierowane do środka świątyni dotykały się wzajemnie.
1 Królów 6 28 Cheruby te pokrył złotem.
1 Królów 6 29 Ponadto na wszystkich ścianach świątyni wokoło wyrył płaskorzeźby podobizn cherubów i palm oraz girlandy kwiatów wewnątrz i na zewnątrz.
1 Królów 6 30 Podłogę świątyni również pokrył złotem, wewnątrz i na zewnątrz.
1 Królów 6 31 Wejście zaś do Miejsca Najświętszego zaopatrzył w podwoje z drzewa oliwkowego. A odrzwia te miały futryny pięciokątne.
1 Królów 6 32 Na tych zaś podwojach z drzewa oliwkowego też wyrzeźbił podobizny cherubów, palm i girlandy kwiatów oraz pokrył złotem i obił nim owe cheruby i palmy.
1 Królów 6 33 Również wejście do świątyni zaopatrzył w czworokątne futryny z drzewa oliwkowego
1 Królów 6 34 i podwójne drzwi z drzewa cyprysowego. Dwie obracające się deski tworzyły jedno skrzydło, i dwie obracające się deski — drugie.
1 Królów 6 35 Na nich wyrzeźbił cheruby, palmy, girlandy kwiatów oraz pokrył te płaskorzeźby cienkim złotem.
1 Królów 6 36 Ponadto obudował dziedziniec wewnętrzny trzema rzędami ciosowych kamieni i rzędem ociosanych belek cedrowych.
1 Królów 6 37 Fundament domu Jahwe został założony w miesiącu Ziw roku czwartego.
1 Królów 6 38 W roku zaś jedenastym, w miesiącu Bul, <który jest ósmy>, ukończył świątynię we wszystkich szczegółach i z całym jej urządzeniem. A więc budował ją siedem lat.

1 Królów 7  1 Salomon zbudował też i sobie pałac. Trzynaście lat upłynęło, zanim wykończył cały swój pałac.
1 Królów 7  2 Zbudował również "Dom Lasu Libanu", sto łokci długi, pięćdziesiąt łokci szeroki i trzydzieści łokci wysoki, na trzech rzędach słupów cedrowych z ociosanymi belkami cedrowymi na tych słupach
1 Królów 7  3 i nakryty też drzewem cedrowym ponad bocznymi pomieszczeniami, które były na tych czterdziestu pięciu słupach, po piętnaście w każdym rzędzie.
1 Królów 7  4 Wnęki okienne także były w trzy rzędy: okno nad oknem, o trzy kroki.
1 Królów 7  5 Otwory i okna były czworokątne: otwór od otworu o trzy kroki.
1 Królów 7  6 Uczynił też sień ze słupami długą na pięćdziesiąt łokci i na trzydzieści łokci szeroką. Była ona przed nimi, a słupy były z okapem.
1 Królów 7  7 Ponadto urządził salę tronową, w której sądził, salę sądową obłożoną drzewem cedrowym od podłogi aż do sufitu.
1 Królów 7  8 A jego pałac, w którym mieszkał, był za domem z salą na dziedzińcu, tak samo wykonanym. Wybudował też pałac, podobny do tej sali, dla córki faraona, którą poślubił.
1 Królów 7  9 Wszystko to od wewnątrz i od zewnątrz, od fundamentu do wsparcia pułapu, łącznie z wielkim dziedzińcem, było z kamieni wyborowych, ciosanych według miary i rżniętych piłą.
1 Królów 7 10 Podmurówka była z kamieni wyborowych, kamieni wielkich na dziesięć i osiem łokci.
1 Królów 7 11 A nad nią kamienie wyborowe, według miary ciosane, i budulec cedrowy.
1 Królów 7 12 Również wielki dziedziniec miał dokoła trzy rzędy kamieni ciosanych i rząd ciosanych belek cedrowych, tak samo jak wewnętrzny dziedziniec świątyni Jahwe oraz sień świątyni.
1 Królów 7 13 Król Salomon polecił sprowadzić z Tyru Hirama.
1 Królów 7 14 Był on synem wdowy z pokolenia Neftalego. Ojciec zaś jego był brązownikiem, pochodzącym z Tyru. Był on pełen mądrości, rozsądku i umiejętności do wykonywania wszelkich wyrobów z brązu. Przybył więc do króla Salomona i wykonał zlecone przez niego prace.
1 Królów 7 15 A zatem odlał dwie kolumny brązowe. Jedna kolumna miała osiemnaście łokci wysokości, a dwanaście łokci obwodu, [tak] i druga kolumna.
1 Królów 7 16 Następnie wykonał dwie głowice na szczyty tych kolumn, ulane z brązu. Pięć łokci wynosiła wysokość głowicy jednej i pięć łokci wysokość głowicy drugiej.
1 Królów 7 17 Na głowicach, które były na szczycie kolumn, były sploty na wzór sieci czy też misternie wykonane ogniwa roboty łańcuchowej: sploty na jednej i na drugiej głowicy.
1 Królów 7 18 Wykonał też jabłka granatu: dwa rzędy dokoła każdego splotu, aby okrywały te głowice umieszczone na szczycie. Tak samo zrobił na drugiej głowicy.
1 Królów 7 19 Głowice, będące na szczycie tych kolumn w sieni, miały kształt lilii wielkości czterech łokci.
1 Królów 7 20 Ponadto głowice na obydwu kolumnach, zarówno ponad spojeniami na tle splotów, jak i blisko przy nich miały dokoła dwieście jabłek granatu na jednej głowicy i tak samo na drugiej głowicy.
1 Królów 7 21 Kolumny te postawił przy sieni głównej budowli. Kolumnie postawionej po prawej stronie nadał imię Jakin, a kolumnie postawionej po lewej stronie nadał imię Boaz.
1 Królów 7 22 A na wierzchu tych kolumn był kształt lilii. Tak została wykończona robota tych kolumn.
1 Królów 7 23 Następnie sporządził odlew "morza" o średnicy dziesięciu łokci, okrągłego o wysokości pięciu łokci i o obwodzie trzydziestu łokci.
1 Królów 7 24 Poniżej jego krawędzi opasywały je dokoła rozchylone kielichy kwiatowe. Na trzydzieści łokci otaczały "morze" w krąg. W jego odlewie były razem odlane dwa rzędy rozchylonych kielichów kwiatowych.
1 Królów 7 25 Stało ono na dwunastu wołach. Trzy zwracały się ku północy, trzy na zachód, trzy na południe i trzy na wschód. "Morze" to znajdowało się nad nimi u góry, a wszystkie ich zady [zwracały się] do wewnątrz.
1 Królów 7 26 Grubość jego była na [szerokość] dłoni, a brzeg był wykonany jak brzeg kielicha kwiatu lilii. Jego pojemność wynosiła dwa tysiące bat.
1 Królów 7 27 Zrobił ponadto dziesięć brązowych podstaw. Długość jednej podstawy wynosiła cztery łokcie, szerokość też cztery łokcie, a wysokość trzy łokcie.
1 Królów 7 28 Podstawy te były zrobione tak: miały one ramy i pręty między ramami.
1 Królów 7 29 A na tych prętach między ramami — lwy, woły i cheruby. Poza tym na ramach, zarówno nad, jak i pod lwami i wołami, zwisające girlandy.
1 Królów 7 30 Każda podstawa miała cztery koła brązowe na brązowych osiach. Ponadto ich cztery nogi miały ramiona pod kadzią. Ramiona te odlane były od drugiej strony girland.
1 Królów 7 31 Pośród ramion miała ona otwór na wysokości łokcia. Okrągły jej otwór był na kształt podstawy <na półtora łokcia>. Dokoła jej otworu też były płaskorzeźby. Jednakże jej pręty były nie okrągłe, ale czworokątne.
1 Królów 7 32 Cztery koła były pod prętami. Osie kół były [umocowane] przy podstawach. Wysokość koła wynosiła półtora łokcia.
1 Królów 7 33 Koła były tak zrobione, jak robi się koło do wozu, ale ich osie, dzwona, szprychy oraz piasty były wszystkie odlewane.
1 Królów 7 34 Na czterech rogach każdej podstawy były cztery jej ramiona. Ramiona z podstawą tworzyły całość.
1 Królów 7 35 Na wierzchu podstawy było dokoła na pół łokcia wysokości zaokrąglenie. U wierzchu podstawy czopy i pręty tworzyły z nią całość.
1 Królów 7 36 Na wszystkich blachach i prętach wyrył dokoła cheruby, lwy i palmy <a w wolnej przestrzeni girlandy>.
1 Królów 7 37 W taki oto sposób wykonał dziesięć brązowych podstaw: jednakowy odlew, jednakowy rozmiar i jednakowy kształt u wszystkich.
1 Królów 7 38 Zrobił też dziesięć kadzi brązowych. Jedna kadź miała pojemność czterdziestu bat. Każda kadź miała cztery łokcie i każda z nich była w jednej z dziesięciu podstaw.
1 Królów 7 39 Pięć podstaw umieścił przy skrzydle świątyni po prawej i pięć przy skrzydle świątyni po lewej jej stronie. "Morze" zaś umieścił na południowy wschód od prawego skrzydła świątyni.
1 Królów 7 40 Hiram zrobił ponadto kadzie, łopatki i kropielnice. Tak Hiram skończył wykonywanie wszelkich prac, jakie miał do wykonania dla króla Salomona w domu Jahwe:
1 Królów 7 41 dwie kolumny z owalnymi głowicami na szczycie tych dwóch kolumn, następnie dwie siatki do pokrycia dwóch owalnych głowic na szczycie tych kolumn;
1 Królów 7 42 dalej czterysta jabłek granatu na obydwu siatkach, po dwa rzędy jabłek granatu na każdej siatce;
1 Królów 7 43 następnie dziesięć podstaw i tyleż kadzi na tych podstawach;
1 Królów 7 44 również jedno "morze" z dwunastoma pod nim wołami,
1 Królów 7 45 a także kotły, łopatki i kropielnice. Wszystkie sprzęty, które Hiram zrobił królowi Salomonowi do świątyni Jahwe, były z brązu polerowanego.
1 Królów 7 46 Odlewy te wykonywał w glinie nad Jordanem, między Sukkot i Sartan.
1 Królów 7 47 <Potem Salomon ustawił wszystkie te sprzęty>, bardzo liczne, tak iż wagi brązu nie można było obliczyć.
1 Królów 7 48 Ponadto Salomon sporządził wszystkie sprzęty do świątyni Jahwe. A mianowicie: złoty ołtarz, złoty stół na chleby pokładne,
1 Królów 7 49 pięć świeczników ze szczerego złota przed Miejscem Najświętszym po prawej i pięć po lewej stronie, kwiaty, lampy, szczypce ze złota,
1 Królów 7 50 czarki, nożyce do oczyszczania lamp, kropielnice, czasze i popielnice ze szczerego złota, a także złote zawiasy przy drzwiach do wewnętrznej komnaty, Miejsca Najświętszego, i przy drzwiach głównej budowli.
1 Królów 7 51 Tak ukończono całą robotę, której król Salomon dokonał w świątyni Jahwe. Salomon wniósł i umieścił w skarbcu świątyni Jahwe święte dary ofiarowane przez swego ojca, Dawida: srebro, złoto i sprzęty.

1 Królów 8  1 Wtedy też Salomon zwołał starszyznę Izraela, wszystkich naczelników pokoleń, przywódców rodów Izraelitów, aby zgromadzili się przy królu Salomonie w Jerozolimie na przeniesienie Arki Przymierza Jahwe z Miasta Dawidowego, czyli z Syjonu.
1 Królów 8  2 Zebrali się więc u króla Salomona wszyscy Izraelici w miesiącu Etanim, na Święto [Namiotów] przypadające w siódmym miesiącu.
1 Królów 8  3 Kiedy przyszła cała starszyzna Izraela, kapłani wzięli arkę
1 Królów 8  4 i przenieśli Arkę Jahwe, Namiot Spotkania i wszystkie święte sprzęty, jakie były w namiocie. Przenieśli je kapłani oraz lewici.
1 Królów 8  5 A król Salomon i cała społeczność Izraela zgromadzona przy nim przed arką składali wraz z nim na ofiarę owce i woły, których nie rachowano i nie obliczano z powodu wielkiej liczby.
1 Królów 8  6 Następnie kapłani wprowadzili Arkę Przymierza Jahwe na jej miejsce do sanktuarium świątyni, do Miejsca Najświętszego, pod skrzydła cherubów,
1 Królów 8  7 gdyż cheruby miały tak rozpostarte skrzydła nad miejscem arki, że okrywały arkę i jej drążki z wierzchu.
1 Królów 8  8 Drążki te były tak długie, że ich końce, [poprzednio] widoczne były z Miejsca Świętego przed sanktuarium: z zewnątrz jednak [teraz] nie były widoczne. Pozostają one tam do dnia dzisiejszego.
1 Królów 8  9 W arce nie było nic, oprócz dwóch kamiennych tablic, które Mojżesz tam złożył pod Horebem, <tablic Przymierza>, gdy Jahwe zawarł przymierze z Izraelitami w czasie ich wyjścia z ziemi egipskiej.
1 Królów 8 10 A kiedy kapłani wyszli z Miejsca Świętego, obłok wypełnił dom Jahwe.
1 Królów 8 11 Kapłani nie mogli pozostać i pełnić swej służby z powodu tego obłoku, bo chwała Jahwe napełniła dom Jahwe.
1 Królów 8 12 Wtedy przemówił Salomon: "Jahwe powiedział, że będzie mieszkać w chmurze.
1 Królów 8 13 Już zbudowałem Ci dom na mieszkanie, miejsce przebywania Twego na wieki". Akt poświęcenia świątyni Jahwe
1 Królów 8 14 Potem król się odwrócił i pobłogosławił całe zgromadzenie Izraela. Całe zaś zgromadzenie Izraela stało.
1 Królów 8 15 Potem rzekł: "Błogosławiony Jahwe, Bóg Izraela, który co zapowiedział swymi ustami memu ojcu Dawidowi, to też ręką wypełnił, mówiąc:
1 Królów 8 16 "Od tego dnia, w którym wyprowadziłem mój lud, Izraela, z Egiptu, nie wybrałem ze wszystkich pokoleń izraelskich miasta do wybudowania świątyni, by imię moje w niej przebywało. Ale wybrałem sobie <Jerozolimę, aby tam było moje imię i obrałem> Dawida, aby był nad moim ludem, Izraelem".
1 Królów 8 17 Dawid zaś, mój ojciec, powziął zamiar zbudowania domu dla imienia Jahwe, Boga Izraela.
1 Królów 8 18 Wówczas Jahwe rzekł memu ojcu, Dawidowi: "Dobrze postąpiłeś, że powziąłeś zamiar zbudowania domu dla mego imienia, bo wypłynęło to z twego serca.
1 Królów 8 19 Jednak nie ty będziesz budować tę świątynię, ale twój rodzony syn. On zbuduje dom dla mego imienia".
1 Królów 8 20 Wypełnił Jahwe właśnie to, co obiecał, bo nastałem po moim ojcu, Dawidzie, i zasiadłem na tronie izraelskim, jak zapowiedział Jahwe, oraz zbudowałem dom dla imienia Jahwe, Boga Izraela.
1 Królów 8 21 A w nim urządziłem miejsce dla arki, w której jest przymierze Jahwe zawarte z naszymi przodkami, gdy ich wyprowadził z ziemi egipskiej".
1 Królów 8 22 Następnie Salomon stanął przed ołtarzem Jahwe wobec całego zgromadzenia izraelskiego i wyciągnąwszy ręce do nieba, rzekł:
1 Królów 8 23 "O Jahwe, Boże Izraela! Nie ma takiego Boga jak Ty, ani w górze na niebie, ani w dole na ziemi, tak zachowującego przymierze i łaskę względem Twoich sług, którzy czczą Cię z całego swego serca,
1 Królów 8 24 bo dotrzymałeś słowa Twemu słudze, Dawidowi, memu ojcu, w tym, coś mu przyrzekł i powiedział swymi ustami, a co dziś wypełniłeś ręką.
1 Królów 8 25 Więc i teraz, o Jahwe, Boże Izraela, dotrzymaj słowa Twemu słudze, memu ojcu, Dawidowi, jak mu przyrzekłeś, mówiąc: "Nie będzie ci odjęty wobec Mnie potomek na tronie Izraela, jeśli tylko twoi synowie strzec będą swej drogi postępując wobec Mnie tak, jak ty wobec Mnie postępowałeś".
1 Królów 8 26 Więc i teraz niech się sprawdzi, proszę Cię, <Jahwe> Boże Izraela, Twoje słowo, które dałeś Twemu słudze, ojcu memu, Dawidowi.
1 Królów 8 27 Czy jednak naprawdę zamieszka Bóg na ziemi? Przecież niebo i niebiosa najwyższe nie mogą Cię objąć, a tym mniej ta świątynia, którą zbudowałem.
1 Królów 8 28 Zważ więc na modlitwę Twego sługi i jego błaganie, o Boże mój, Jahwe, i wysłuchaj to wołanie i tę modlitwę, w której dziś Twój sługa stara się ubłagać Cię o to,
1 Królów 8 29 aby w nocy i w dzień Twoje oczy patrzyły na tę świątynię. Jest to miejsce, o którym powiedziałeś: "Tam będzie moje imię" — tak, aby wysłuchać modlitwę, którą zanosi Twój sługa na tym miejscu.
1 Królów 8 30 Dlatego wysłuchaj błaganie Twego sługi i Twego ludu, Izraela, ilekroć modlić się będzie na tym miejscu. Ty zaś wysłuchaj na miejscu Twego przebywania w niebie. Nie tylko wysłuchaj, ale też i przebacz!
1 Królów 8 31 Kiedy kto zgrzeszy przeciw swemu bliźniemu, a później wezwie go do przysięgi, a on przyjdzie do przysięgi wobec Twego ołtarza w tej świątyni,
1 Królów 8 32 wtedy Ty wysłuchaj w niebiosach i racz działać — rozsądź między Twoimi sługami, złego skazując na karę, aby na jego głowę spadła [odpowiedzialność za] jego postępowanie, a sprawiedliwego uznając niewinnym za jego uczciwość.
1 Królów 8 33 Kiedy Twój lud spotka klęska od nieprzyjaciela za to, że zgrzeszył przeciw Tobie, a oni się nawrócą do Ciebie i będą wzywać Twego imienia, modlić się do Ciebie i błagać w tej świątyni,
1 Królów 8 34 wtedy Ty wysłuchaj w niebiosach i przebacz grzech Twego ludu, Izraela, i przyprowadź ich z powrotem do kraju, który dałeś ich przodkom.
1 Królów 8 35 Kiedy niebo zostanie zamknięte i nie będzie deszczu, dlatego że zgrzeszyli przeciw Tobie, ale potem będą się modlić na tym miejscu i sławić Twe imię oraz odwrócą się od swoich grzechów, bo ich upokorzyłeś,
1 Królów 8 36 wtedy Ty wysłuchaj w niebiosach i przebacz grzech Twoich sług i Twego ludu, Izraela. Ty wskażesz im dobrą drogę, którą iść mają, i ześlesz deszcz na Twoją ziemię, którą dałeś Twemu ludowi jako dziedzictwo.
1 Królów 8 37 Gdy w kraju będzie głód lub zaraza, gdy będzie spiekota, śnieć, szarańcza lub chasil*, gdy wróg jego natrze na jedną z jego bram, albo wszelka klęska lub jakakolwiek choroba —
1 Królów 8 38 wszelką modlitwę, każde błaganie poszczególnego człowieka czy też całego Twego ludu, Izraela, skoro przejęty klęską, wyciągnie ręce do tej świątyni,
1 Królów 8 39 Ty usłysz w niebie, miejscu Twego przebywania. Racz się zmiłować i działać: Oddaj każdemu według jego postępowania, bo Ty znasz jego serce, bo jedynie Ty znasz serce każdego człowieka.
1 Królów 8 40 Niech zachowają bojaźń wobec Ciebie po wszystkie dni swego życia na powierzchni ziemi, którą dałeś naszym przodkom.
1 Królów 8 41 Również i cudzoziemca, który nie jest z Twego ludu, Izraela, a jednak przyjdzie z dalekiego kraju przez wzgląd na Twe imię —
1 Królów 8 42 bo będzie słychać o Twoim wielkim imieniu i o Twej mocnej ręce i wyciągniętym ramieniu — gdy przyjdzie i będzie się modlić w tej świątyni,
1 Królów 8 43 Ty w niebie, miejscu Twego przebywania, wysłuchaj i uczyń to wszystko, o co ten cudzoziemiec będzie do Ciebie wołać. Niech wszystkie narody ziemi poznają Twe imię dla nabrania bojaźni przed Tobą za przykładem Twego ludu, Izraela. Niech też wiedzą, że Twoje imię zostało wezwane nad tą świątynią, którą zbudowałem.
1 Królów 8 44 Kiedy Twój lud wyruszy do walki z nieprzyjacielem swoim w drogę, którą go poślesz, i będzie się modlić do Ciebie ku wybranemu przez Ciebie miastu i domowi, który zbudowałem dla Twego imienia,
1 Królów 8 45 wówczas wysłuchaj w niebie ich modlitwę oraz błaganie i wymierz im sprawiedliwość.
1 Królów 8 46 Jeśliby grzeszyli przeciw Tobie — bo nie ma człowieka, który by nie grzeszył — a Ty za to będziesz na nich zagniewany i dlatego oddasz ich w moc wroga, wskutek czego zaborcy uprowadzą ich do ziemi nieprzyjaciół dalekiej czy bliskiej,
1 Królów 8 47 oni zaś w kraju, do którego zostali uprowadzeni, będą żałować, nawrócą się w kraju zaborców i będą Cię błagać o litość, wołając: "Zgrzeszyliśmy, zbłądziliśmy, bezbożnie postąpiliśmy";
1 Królów 8 48 jeśli więc nawrócą się do Ciebie z całego swego serca, z całej swej duszy w kraju ich nieprzyjaciół, którzy ich uprowadzili, i będą się modlić do Ciebie ku krajowi, który dałeś ich przodkom, i miastu, któreś wybrał, i domowi, który zbudowałem dla Twego imienia,
1 Królów 8 49 to wtedy racz wysłuchać w niebie, miejscu Twego przebywania, ich modlitwę oraz błagania i wymierz im sprawiedliwość.
1 Królów 8 50 Przebacz łaskawie ludowi Twojemu to, czym zgrzeszył przeciw Tobie, oraz wszystkie jego występki, przez które odstąpił od Ciebie, i skłoń ich zaborców do miłosierdzia, aby zmiłowali się nad nimi.
1 Królów 8 51 Wszak Twoim ludem i Twoim dziedzictwem są ci, których wyprowadziłeś z Egiptu, spośród tego pieca do topienia żelaza.
1 Królów 8 52 Niech więc Twoje oczy będą otwarte na błaganie Twego sługi i błaganie Twego ludu, Izraela, ku wysłuchaniu ich, ilekroć wołać będą do Ciebie.
1 Królów 8 53 Wszak Ty wybrałeś sobie ich ze wszystkich ludów świata na dziedzictwo, jak powiedziałeś, o Panie Jahwe, przez Twego sługę, Mojżesza, kiedy wyprowadziłeś naszych przodków z Egiptu".
1 Królów 8 54 Potem, kiedy Salomon skończył zanosić do Jahwe te wszystkie modły i błagania, podniósł się sprzed ołtarza Jahwe, z miejsca, gdzie klęczał, i ręce wyciągał do nieba,
1 Królów 8 55 i stanąwszy, błogosławił całe zgromadzenie izraelskie, wołając donośnym głosem:
1 Królów 8 56 "Niech będzie błogosławiony Jahwe, który dał pokój swemu ludowi, Izraelowi, według tego wszystkiego, co zapowiedział, za to, że nie uchybił ani jednemu wypowiedzianemu słowu z wszelkiej swej dobrej obietnicy danej przez swego sługę Mojżesza.
1 Królów 8 57 Niech będzie z nami Jahwe, nasz Bóg, jak był z naszymi przodkami! Niech nas nie opuszcza i nie odrzuca nas,
1 Królów 8 58 ale nakłoni do siebie nasze serca, abyśmy chodzili Jego drogami, strzegąc Jego poleceń, praw i nakazów, do których zobowiązał naszych przodków.
1 Królów 8 59 Niech te moje słowa, w których błagałem Jahwe o zmiłowanie, docierają do naszego Boga, Jahwe, czy to w dzień, czy to w nocy, aby wymierzał sprawiedliwość swemu słudze i swemu ludowi, Izraelowi, według potrzeby każdego dnia.
1 Królów 8 60 Niech wszystkie ludy świata dowiedzą się, że jedynie Jahwe jest Bogiem, a innego nie ma.
1 Królów 8 61 Niech więc serce wasze będzie szczere wobec naszego Boga, Jahwe, abyście postępowali według Jego praw i przestrzegali Jego nakazów, jak jest w dniu dzisiejszym".
1 Królów 8 62 Następnie król, a z nim cały Izrael składali ofiary przed Jahwe.
1 Królów 8 63 Wtedy Salomon złożył ofiarę pojednania, w której ofiarował ku czci Jahwe dwadzieścia dwa tysiące wołów i sto dwadzieścia tysięcy owiec. Tym samym król i wszyscy Izraelici poświęcili dom Jahwe.
1 Królów 8 64 Tegoż dnia król poświęcił środkową część dziedzińca przed domem Jahwe, bo dokonał tam ofiary całopalnej, ofiary z pokarmów i tłuszczu ofiar pojednania, gdyż brązowy ołtarz, który był przed Jahwe, okazał się za mały, by pomieścić ofiary całopalne oraz ofiary z pokarmów i tłuszczu ofiar pojednania.
1 Królów 8 65 Wtedy Salomon, a z nim wielkie zgromadzenie całego Izraela od Wejścia do Chamat aż do Potoku Egipskiego, obchodził uroczyste święto przed Jahwe, naszym Bogiem, przez siedem <i siedem dni, to jest czternaście dni>.
1 Królów 8 66 Dnia zaś ósmego odprawił lud, który, błogosławiąc królowi, rozszedł się do swoich namiotów radośnie i z wdzięcznym sercem za te wszystkie dobrodziejstwa, które Jahwe wyświadczył swemu słudze, Dawidowi, oraz swemu ludowi, Izraelowi.

1 Królów 9  1 Kiedy Salomon ukończył budowę świątyni Jahwe i pałacu królewskiego oraz wszystkiego, co chciał i pragnął wykonać,
1 Królów 9  2 Jahwe ukazał się Salomonowi po raz drugi, odkąd dał się mu widzieć w Gibeonie.
1 Królów 9  3 Wtedy Jahwe tak przemówił do niego: "Wysłuchałem twoją modlitwę i twoje błaganie, które zanosiłeś przede Mną. Uświęciłem tę świątynię, którą zbudowałeś dla umieszczenia w niej na wieki mego imienia. Po wszystkie dni będą na nią skierowane moje oczy i moje serce.
1 Królów 9  4 Ty zaś, jeżeli będziesz postępował wobec Mnie, jak postępował twój ojciec, Dawid, w szczerości serca i uczciwości, wypełniając wszystko, do czego cię zobowiązałem, jeżeli będziesz strzegł moich praw i nakazów,
1 Królów 9  5 to na wieki utrwalę tron twego królowania nad Izraelem, jak przyrzekłem niegdyś twemu ojcu, Dawidowi, mówiąc: "Nie będzie ci odjęty potomek na tronie Izraela".
1 Królów 9  6 Ale jeżeli zupełnie odwrócicie się ode Mnie wy i wasi synowie i nie będziecie przestrzegali moich poleceń i praw, które wam dałem, oraz zechcecie pójść i służyć obcym bogom i będziecie im oddawać pokłon,
1 Królów 9  7 to wytępię Izraela z powierzchni ziemi, którą im dałem, a świątynię, którą poświęciłem memu imieniu, odtrącę od mego oblicza. Izrael zaś będzie przedmiotem przypowieści i pośmiewiska u wszystkich narodów,
1 Królów 9  8 a świątynia ta będzie zrujnowana. Każdy przechodzący koło niej będzie zgrozą przejęty i zagwiżdże szyderczo. Gdy będą pytać: "Dlaczego Jahwe tak uczynił temu krajowi i tej świątyni? 
1 Królów 9  9 odpowiedzą: "Dlatego że opuścili swego Boga, Jahwe, który wyprowadził ich przodków z ziemi egipskiej, a upodobali sobie innych bogów oraz im oddawali pokłon i służyli; dlatego Jahwe sprowadził na nich całe to nieszczęście"".
1 Królów 9 10 Po upływie dwudziestu lat, w ciągu których Salomon zbudował obydwa gmachy, to jest świątynię Jahwe i pałac królewski,
1 Królów 9 11 a Hiram, król Tyru, dostarczał Salomonowi drzewa cedrowego i drzewa cyprysowego, i złota, stosownie do wszelkiego jego zapotrzebowania, król Salomon dał Hiramowi za to dwadzieścia miast w ziemi galilejskiej.
1 Królów 9 12 Kiedy Hiram wyjechał z Tyru, aby obejrzeć miasta, które mu dał Salomon, te mu się nie spodobały.
1 Królów 9 13 Powiedział więc: "Cóż to są za miasta te, które mi dałeś, mój bracie?" Dlatego nazwał je Ziemią Kabul po dziś dzień.
1 Królów 9 14 Jednak Hiram dostarczył królowi sto dwadzieścia talentów złota.
1 Królów 9 15 To było funduszem robót przymusowych, które król Salomon podjął celem budowy świątyni Jahwe, swego pałacu Millo, murów jerozolimskich, Chasor, Megiddo i Gezer.
1 Królów 9 16 Faraon, król Egiptu, niegdyś nadciągnął i zdobywszy Gezer spalił je, a Kananejczyków zamieszkujących to miasto wytępił. Później dał je w posagu swej córce, żonie Salomona.
1 Królów 9 17 Salomon zaś zbudował Gezer i dolne Bet-Choron,
1 Królów 9 18 a także Baalat i Tamar w okolicy pustyni;
1 Królów 9 19 ponadto wszystkie miasta-spichlerze, które należały do Salomona, miasta dla rydwanów i miasta dla konnicy oraz wszystko, co podobało się Salomonowi wybudować w Jerozolimie, na Libanie i w każdym kraju będącym pod jego władzą.
1 Królów 9 20 Całą ludność, pozostałą z Amorytów, Chetytów, Peryzzytów, Chiwwitów oraz Jebusytów, która nie była izraelska,
1 Królów 9 21 stanowiąc potomstwo pozostałe w kraju po tych, których Izraelici nie zdołali poddać klątwie, Salomon zaciągnął do robót niewolniczych po dziś dzień.
1 Królów 9 22 Z Izraelitów zaś nikogo nie skazał na niewolę, gdyż byli oni wojownikami i jego podwładnymi, jak również wodzami przybocznymi, dowódcami jego rydwanów oraz konnicy.
1 Królów 9 23 Salomon miał pięciuset pięćdziesięciu wyższych urzędników zarządzających pracami. Oni to nadzorowali lud wykonujący pracę.
1 Królów 9 24 Skoro tylko córka faraona wyprowadziła się z Miasta Dawidowego do własnego domu, który wzniósł dla niej — Salomon zbudował Millo.
1 Królów 9 25 Trzy razy w roku Salomon składał ofiary całopalne i ofiary pojednania na ołtarzu, który zbudował dla Jahwe, oraz składał przed Jahwe <ofiary kadzielne>, odkąd wykończył świątynię.
1 Królów 9 26 Król Salomon zbudował flotę w Esjon-Geber koło Elat nad brzegiem Morza Czerwonego w kraju Edomu.
1 Królów 9 27 Hiram zaś posyłał do tej floty swoje sługi, żeglarzy znających morze, [aby byli] razem ze sługami Salomona.
1 Królów 9 28 Po pewnym czasie wyruszyli do Ofiru i wzięli stamtąd czterysta dwadzieścia talentów> złota i przywieźli królowi Salomonowi.

1 Królów 10  1 Również i królowa Saby, usłyszawszy rozgłos o Salomonie, przybyła, aby się osobiście przekonać [o jego mądrości] przez roztrząsanie trudnych zagadnień.
1 Królów 10  2 Przyjechała więc do Jerozolimy ze świetnym orszakiem i wielbłądami, dźwigającymi wonności i bardzo dużo złota oraz drogocennych kamieni. Następnie przyszła do Salomona i odbyła z nim rozmowę o wszystkim, co postanowiła.
1 Królów 10  3 Salomon zaś udzielił jej wyjaśnień we wszystkich zagadnieniach przez nią poruszonych. Nie było zagadnienia nieznanego królowi, którego by jej nie wyjaśnił.
1 Królów 10  4 Gdy królowa Saby ujrzała całą mądrość Salomona oraz pałac, który zbudował,
1 Królów 10  5 jak również zaopatrzenie jego stołu w potrawy i napoje, i mieszkanie jego dworu, stanowiska usługujących jemu, jego szaty, jego podczaszych, jego całopalenia, które składał w świątyni Jahwe, wówczas doznała zachwytu.
1 Królów 10  6 Dlatego przemówiła do króla: "Prawdziwa była wieść, którą usłyszałam w moim kraju o twoich dziełach i o twej mądrości.
1 Królów 10  7 Jednak nie dowierzałam tym wieściom, dopóki sama nie przyjechałam i nie zobaczyłam na własne oczy, że nawet połowy mi nie powiedziano. Przewyższyłeś mądrością i powodzeniem wszelkie pogłoski, które usłyszałam.
1 Królów 10  8 Szczęśliwe twoje żony, szczęśliwi twoi słudzy! Oni stale znajdują się przed twoim obliczem i wsłuchują się w twoją mądrość!
1 Królów 10  9 Niech będzie błogosławiony twój Bóg, Jahwe, za to, że ciebie upodobał sobie, aby cię osadzić na tronie Izraela, z miłości, jaką żywi Jahwe względem Izraela, ustanowił ciebie królem dla wykonywania prawa i sprawiedliwości!"
1 Królów 10 10 Następnie dała królowi sto dwadzieścia talentów złota i bardzo dużo wonności oraz drogocennych kamieni. Nigdy nie przyniesiono więcej wonności od tych, które królowa Saby dała królowi Salomonowi.
1 Królów 10 11 Flota Hirama, która dostarczyła złoto z Ofiru, przywiozła również drewno sandałowe i wielką ilość drogocennych kamieni.
1 Królów 10 12 Z drzewa sandałowego król zrobił chodnik do świątyni Jahwe i do pałacu królewskiego oraz cytry i harfy dla śpiewaków. Tyle drzewa sandałowego nie sprowadzono i nie widziano aż do dnia dzisiejszego.
1 Królów 10 13 Król Salomon zaś podarował królowej Saby wszystko, w czym okazała swe upodobanie i czego pragnęła, prócz tego, czym ją Salomon obdarzył z królewską hojnością. Niebawem wyruszyła w drogę powrotną do swego kraju wraz ze swymi sługami.
1 Królów 10 14 Waga złota, które co rok dostarczano Salomonowi, wynosiła sześćset sześćdziesiąt sześć talentów złota,
1 Królów 10 15 oprócz opłat handlarzy i zysków od kupców jako też wszystkich królów arabskich oraz namiestników krajowych.
1 Królów 10 16 Sporządził zatem król Salomon dwieście tarcz z kutego złota. Na każdą tarczę wychodziło sześćset syklów złota.
1 Królów 10 17 Ponadto trzysta puklerzy z kutego złota. Na każdy puklerz wychodziły trzy miny złota. Umieścił je król w "Domu Lasu Libanu".
1 Królów 10 18 Następnie król sporządził wielki tron z kości słoniowej, który wyłożył szczerym złotem.
1 Królów 10 19 Tron miał sześć stopni i owalny szczyt z tyłu oraz poręcze po obu stronach siedzenia, a przy poręczach stały dwa lwy.
1 Królów 10 20 Na sześciu stopniach stało tam po obu stronach dwanaście lwów. Czegoś takiego nie uczyniono w żadnym z królestw.
1 Królów 10 21 Wszystkie też naczynia, z których pił król Salomon, były złote. Również szczerozłote były wszelkie naczynia "Domu Lasu Libanu". Nie było srebra: nie ceniono go w czasach Salomona.
1 Królów 10 22 Albowiem dalekomorska flota królewska razem z flotą Hirama przybywała co trzy lata, przywożąc z Tarszisz złoto i srebro, kość słoniową oraz małpy i pawie.
1 Królów 10 23 Dzięki temu król Salomon bogactwem i mądrością przewyższył wszystkich królów ziemi.
1 Królów 10 24 Wszyscy więc udawali się do Salomona, aby posłuchać jego mądrości, jaką Bóg obdarzył jego serce.
1 Królów 10 25 Każdy zaś z nich składał corocznie swoje dary: naczynia srebrne i złote, szaty czy też zbroje lub wonności, konie albo muły.
1 Królów 10 26 Salomon powiększył liczbę rydwanów oraz jezdnych tak, że miał tysiąc czterysta rydwanów i dwanaście tysięcy jezdnych. Rozmieścił ich w miastach rydwanów i przy królu w Jerozolimie.
1 Królów 10 27 Srebra zaś król złożył w Jerozolimie tyle. ile kamieni, a cedrów — ile sykomor na Szefeli".
1 Królów 10 28 Sprowadzono też Salomonowi konie z Musri i z Kue. Kupcy królewscy brali je z Kue za ustaloną cenę.
1 Królów 10 29 Wywożono i sprowadzano z Musri rydwan za sześćset srebrników, a konia za sto pięćdziesiąt. Tak samo za ich pośrednictwem sprowadzano je dla wszystkich królów chetyckich i aramejskich.

1 Królów 11  1 Król Salomon pokochał też wiele kobiet obcej narodowości, a mianowicie: córkę faraona, Moabitki, Ammonitki, Edomitki, Sydonitki i Chetytki,
1 Królów 11  2 z narodów, co do których Jahwe nakazał Izraelitom: "Nie łączcie się z nimi, i one niech nie łączą się z wami, bo na pewno zwrócą wasze serce ku swoim bogom". Jednak Salomon z miłości złączył się z nimi,
1 Królów 11  3 tak że miał siedemset żon-księżniczek i trzysta żon drugorzędnych. Jego żony więc uwiodły jego serce.
1 Królów 11  4 Kiedy Salomon zestarzał się, żony zwróciły jego serce ku bogom obcym i wskutek tego jego serce nie pozostało tak szczere wobec jego Boga, Jahwe, jak serce jego ojca, Dawida.
1 Królów 11  5 Zaczął bowiem czcić Asztartę, boginię Sydończyków, oraz Milkoma, ohydę Ammonitów.
1 Królów 11  6 Salomon więc dopuścił się tego, co jest złe w oczach Jahwe, i nie okazał pełnego posłuszeństwa wobec Jahwe, jak Dawid, jego ojciec.
1 Królów 11  7 Salomon zbudował również posąg Kemoszowi, bożkowi moabskiemu, na górze na wschód od Jerozolimy, oraz Milkomowi, ohydzie Ammonitów.
1 Królów 11  8 Tak samo uczynił wszystkim swoim żonom obcej narodowości, palącym kadzidła i składającym ofiary swoim bogom.
1 Królów 11  9 Jahwe więc rozgniewał się na Salomona za to, że jego serce się odwróciło od Boga izraelskiego, Jahwe. Dwukrotnie mu się ukazał
1 Królów 11 10 i zabraniał mu czcić obcych bogów, ale on nie zachował tego, co Jahwe mu nakazał.
1 Królów 11 11 Wtedy Jahwe rzekł Salomonowi: "Wobec tego, że tak postąpiłeś i nie zachowałeś mego przymierza oraz moich praw, które ci dałem, nieodwołalnie wyrwę ci królestwo i dam twojemu słudze.
1 Królów 11 12 Choć nie uczynię tego za twego życia ze względu na twego ojca, Dawida, to wyrwę je z ręki twego syna.
1 Królów 11 13 Jednak nie wyrwę całego królestwa. Dam twojemu synowi jedno pokolenie ze względu na Dawida, mego sługę, i ze względu na Jeruzalem, które wybrałem".
1 Królów 11 14 Wzbudził więc Jahwe Salomonowi przeciwnika w osobie Hadada, Edomity, z potomstwa królewskiego, w Edomie.
1 Królów 11 15 Albowiem kiedy Dawid był w Edomie, wtedy dowódca wojska, Joab, udał się tam dla pogrzebania zabitych, gdyż wybił wszystkich mężczyzn w Edomie.
1 Królów 11 16 Bo Joab sześć miesięcy przebywał tam z całym Izraelem aż do wytępienia wszystkich mężczyzn w Edomie.
1 Królów 11 17 Wówczas ów Hadad uciekł razem z ludźmi edomskimi spośród sług swego ojca, aby dostać się do Egiptu. Hadad był wtedy małym chłopcem.
1 Królów 11 18 Wydostawszy się z [kraju] Midian, przybyli do Paran i zabrawszy ze sobą ludzi z Paran, przybyli do Egiptu, do faraona, króla egipskiego, który dał mu mieszkanie oraz wyznaczył mu wyżywienie, a także dał mu ziemię.
1 Królów 11 19 Ponieważ Hadad pozyskał wielkie łaski u faraona, dał mu za żonę siostrę swej żony, siostrę królowej Tachpnes.
1 Królów 11 20 Kiedy siostra Tachpnes urodziła mu jego syna Genubata, wtedy Tachpnes wychowała go w domu faraona i Genubat został razem z synami faraona na jego dworze.
1 Królów 11 21 Gdy Hadad dowiedział się w Egipcie, że Dawid spoczął przy swoich przodkach i że zmarł wódz wojska, Joab, wtedy Hadad rzekł faraonowi: "Poślij mnie, abym udał się do mego kraju".
1 Królów 11 22 Na to faraon odrzekł mu: "Czy ci czego brakuje przy mnie i dlatego pragniesz iść do twego kraju?" A on rzekł: "Nie, ale zechciej mnie wysłać".
1 Królów 11 23 Wzbudził też Bóg Salomonowi przeciwnika w osobie Rezona, syna Eliady, który uciekł od swego pana Hadadezera, króla Soby.
1 Królów 11 24 Zgromadził on przy sobie ludzi i został przywódcą zgrai. Kiedy Dawid ich tępił, wtedy uszedł do Damaszku, zdobył go i przebywał w nim, rządząc Damaszkiem.
1 Królów 11 25 Został więc przeciwnikiem Izraela za czasów Salomona oraz wrogiem, jak i Hadad, gdyż znienawidziwszy Izraela, królował w Syrii.
1 Królów 11 26 Ponadto Jeroboam, syn Nebata Efratejczyka ze Seredy — matka jego nazywała się Serua, a była wdową — niegdyś sługa Salomona, zbuntował się przeciw królowi.
1 Królów 11 27 A oto sprawa, z powodu której zbuntował się przeciw królowi. Salomon zbudował Millo, a przez to zamurował wyłom w murze Miasta Dawida, swego ojca.
1 Królów 11 28 Jeroboam zaś był człowiekiem uzdolnionym. Więc Salomon zobaczywszy, że młodzieniec był sprawnym pracownikiem, mianował go dozorcą wszystkich robotników rodu Józefa.
1 Królów 11 29 Gdy pewnego razu Jeroboam wyszedł z Jerozolimy, spotkał go na drodze prorok Achiasz z Szilo, odziany w nowy płaszcz. Sami tylko obydwaj byli na polu.
1 Królów 11 30 Wtedy Achiasz zdjął nowy płaszcz, który miał na sobie, porozdzierał go na dwanaście części
1 Królów 11 31 i powiedział Jeroboamowi: "Weź sobie dziesięć części, bo tak rzekł Jahwe, Bóg Izraela: "Oto wyrwę królestwo z ręki Salomona, a tobie dam dziesięć pokoleń.
1 Królów 11 32 Jedno tylko pokolenie będzie miał ze względu na Dawida, mego sługę, i ze względu na miasto Jeruzalem, które wybrałem ze wszystkich pokoleń Izraela.
1 Królów 11 33 A to dlatego, że Mnie opuścił i oddawał pokłon Asztarcie, bogini sydońskiej, Kemoszowi, bogu moabskiemu, i Milkomowi, bogu Ammonitów, a nie poszedł moimi drogami, aby wykonywać, co uznaję za sprawiedliwe, oraz moje polecenia i prawa tak, jak jego ojciec, Dawid.
1 Królów 11 34 Ale nie zabiorę z jego ręki całego królestwa. Choć zostawię go władcą do końca jego życia ze względu na mego sługę, Dawida, którego wybrałem za to, że zachowywał moje polecenia i prawa,
1 Królów 11 35 to jednak zabiorę królestwo z ręki jego syna i tobie dam te dziesięć pokoleń.
1 Królów 11 36 Jego zaś synowi dam jedno pokolenie, aby przez to zachować przed sobą płomyk mego sługi, Dawida, po wszystkie czasy w Jeruzalem, które sobie obrałem, by tam umieścić moje imię.
1 Królów 11 37 Ciebie zaś biorę, abyś władał wszystkim, czego pragniesz, i był królem nad Izraelem.
1 Królów 11 38 Jeśli będziesz słuchał wszystkiego, co ci rozkażę, i będziesz chciał postępować moimi drogami oraz będziesz wykonywał, co uznaję za sprawiedliwe, zachowując moje prawa i polecenia, jak czynił mój sługa, Dawid, to będę z tobą i zbuduję ci dom trwały, jak zbudowałem Dawidowi, i powierzę ci Izraela,
1 Królów 11 39 potomstwo zaś Dawida poniżę, jednak nie po wszystkie dni"".
1 Królów 11 40 Potem Salomon wszczął poszukiwania za Jeroboamem, aby go zabić, ale Jeroboam schronił się do Egiptu, do Szeszonka, króla egipskiego, i został w Egipcie aż do śmierci Salomona.
1 Królów 11 41 A czyż pozostałe dzieje Salomona oraz wszystko, co zdziałał, i jego mądrość nie są spisane w Księdze Rządów Salomona?
1 Królów 11 42 Salomon królował w Jerozolimie nad całym Izraelem w ciągu czterdziestu lat.
1 Królów 11 43 Spoczął Salomon przy swoich przodkach i został pochowany w Mieście Dawida, swego ojca. A jego syn Roboam został w jego miejsce królem.

1 Królów 12  1 Roboam udał się do Sychem, bo w Sychem zebrał się cały Izrael, aby go ustanowić królem.
1 Królów 12  2 Usłyszał o tym Jeroboam, syn Nebata, kiedy jeszcze był w Egipcie, dokąd schronił się przed królem Salomonem, i wrócił z Egiptu.
1 Królów 12  3 Posłano więc po niego i wezwano go. Kiedy przybył Jeroboam oraz całe zgromadzenie Izraela, wtedy przemówili do Roboama tymi słowami:
1 Królów 12  4 "Twój ojciec obciążył nas jarzmem, ty zaś teraz ulżyj w okrutnej pańszczyźnie twego ojca i w tym jego ciężkim jarzmie, które na nas włożył, a my ci za to będziemy służyć".
1 Królów 12  5 Na to im odpowiedział: "Idźcie na trzy dni. A potem przyjdźcie do mnie z powrotem". Wobec tego lud się rozszedł.
1 Królów 12  6 A król Roboam zasięgnął rady starszych, którzy stanowili otoczenie jego ojca, Salomona, za jego życia, mówiąc: "Jak mi doradzacie odpowiedzieć temu ludowi?"
1 Królów 12  7 Oni zaś tak do niego przemówili: "Jeśli teraz będziesz uległy temu ludowi i zechcesz wyświadczyć im przysługę, i odpowiedzieć im oraz przemówić do nich słowami łagodnymi, to będą ci sługami przez całe życie".
1 Królów 12  8 Ale on zaniechał rady, którą mu dawali starsi. Natomiast zasięgnął rady młodzieńców, którzy razem z nim wzrośli i stanowili jego otoczenie.
1 Królów 12  9 Rzekł do nich: "Co wy radzicie odpowiedzieć temu ludowi, który przemawiał do mnie takimi słowami: "Ulżyj nam w jarzmie, które włożył na nas twój ojciec"".
1 Królów 12 10 Młodzieńcy zaś, którzy razem z nim wzrośli, przemówili do niego tak: "Temu ludowi, który przemawiał do ciebie mówiąc: "Twój ojciec obciążył nas jarzmem, ty zaś ulżyj nam z tego jarzma", powiesz: "Mój mały palec jest grubszy niż biodra mego ojca,
1 Królów 12 11 gdyż dotąd mój ojciec nałożył na was jarzmo ciężkie, a ja dołożę do waszego jarzma. Mój ojciec karcił was biczami, ja zaś będę was karcił biczami z kolców"".
1 Królów 12 12 Trzeciego dnia, tak jak powiedział król słowami: "Wróćcie do mnie trzeciego dnia", przyszedł cały lud do Roboama.
1 Królów 12 13 A wtedy król dał ludowi surową odpowiedź, gdyż nie poszedł za radą, którą mu dawali starsi.
1 Królów 12 14 Przemówił więc do nich tak, jak radzili młodzieńcy: "Mój ojciec obciążył was jarzmem, a ja dołożę do waszego jarzma. Mój ojciec karcił was biczami, ja zaś będę was karcił biczami z kolców".
1 Królów 12 15 Król więc nie wysłuchał ludu, gdyż to wydarzenie dokonało się z woli Jahwe, aby spełniła się Jego groźba, którą Jahwe wypowiedział do Jeroboama, syna Nebata, przez Achiasza z Szilo.
1 Królów 12 16 Kiedy cały Izrael zobaczył, że król go nie wysłuchał, wtedy odrzekł królowi tak: "Cóż za wspólny dział mamy z Dawidem? Wszak nie mamy dziedzictwa z synem Jessego". "Do swoich namiotów idź, Izraelu! Teraz, Dawidzie, pilnuj swego domu!" I rzeczywiście Izrael poszedł do swoich namiotów.
1 Królów 12 17 A Roboam panował tylko nad tymi Izraelitami, którzy mieszkali w miastach Judy.
1 Królów 12 18 Gdy zaś król Roboam wysłał Adonirama, który był przełożonym robotników pracujących przymusowo, cały Izrael obrzucił go kamieniami, tak iż umarł. Wobec tego król Roboam pospieszył się, aby wsiąść na rydwan i uciec do Jerozolimy.
1 Królów 12 19 Tak więc Izrael odpadł od rodu Dawida po dziś dzień.
1 Królów 12 20 Kiedy cały Izrael dowiedział się, że Jeroboam wrócił, wtedy posłali po niego, przyzywając go na zgromadzenie. Następnie ustanowili go królem nad całym Izraelem. Przy domu Dawida zostało tylko samo pokolenie Judy.
1 Królów 12 21 Roboam, przybywszy do Jerozolimy, zebrał wszystkich potomków Judy i całe pokolenie Beniamina, to jest sto osiemdziesiąt tysięcy wyborowych wojowników, aby wszcząć wojnę z Izraelem o przywrócenie władzy królewskiej Roboamowi, synowi Salomona.
1 Królów 12 22 Wówczas Jahwe skierował słowo do Szemajasza, męża Bożego, mówiąc:
1 Królów 12 23 "Powiedz Roboamowi, synowi Salomona, królowi Judy, i wszystkim potomkom Judy oraz Beniaminitom, jako też pozostałemu ludowi:
1 Królów 12 24 Tak mówi Jahwe! Nie wyruszajcie do walki z Izraelitami, waszymi braćmi. Niech każdy wróci do swego domu, bo przeze mnie zostały zrządzone te wydarzenia". Posłuchali słowa Jahwe i zawrócili z drogi stosownie do słowa Jahwe.
1 Królów 12 25 Jeroboam umocnił Sychem na górze Efraima i zamieszkał w nim, a później wyprowadził się stamtąd, gdyż umocnił Penuel.
1 Królów 12 26 Niebawem Jeroboam pomyślał sobie tak: "W tych warunkach władza królewska może powrócić do rodu Dawida,
1 Królów 12 27 bo jeżeli ten lud będzie chodził na składanie ofiar do świątyni Jahwe, to zechce wrócić do swego pana, Roboama, króla Judy, i wskutek tego mogą mnie zabić i wrócić do króla Judy, Roboama".
1 Królów 12 28 Dlatego po zastanowieniu się król sporządził dwa złote cielce i ogłosił ludowi: "Zbyteczne jest, abyście chodzili do Jerozolimy. Izraelu, oto Bóg twój, który cię wyprowadził z ziemi egipskiej!"*
1 Królów 12 29 Postawił zatem jednego w Betel, a drugiego umieścił w Dan.
1 Królów 12 30 To oczywiście doprowadziło do grzechu, bo lud poszedł do jednego do Betel i do drugiego aż do Dan.
1 Królów 12 31 Ponadto urządził przybytki na wyżynach oraz mianował spośród zwykłego ludu kapłanów, którzy nie byli lewitami.
1 Królów 12 32 Następnie Jeroboam ustanowił święto w ósmym miesiącu, piętnastego dnia tego miesiąca, naśladując święto obchodzone w Judzie, oraz sam przystąpił do ołtarza. Tak uczynił w Betel, składając krwawą ofiarę cielcom, które sporządził, i ustanowił w Betel kapłanów wyżyn, które urządził.
1 Królów 12 33 Przystąpił do ołtarza, który sporządził w Betel w piętnastym dniu ósmego miesiąca, który sobie wymyślił, aby ustanowić święto dla Izraelitów. Przystąpił więc do ołtarza, by złożyć ofiarę kadzielną.

1 Królów 13  1 Pewnego razu, kiedy Jeroboam stał przy ołtarzu, składając ofiarę kadzielną, przyszedł z nakazu Jahwe mąż Boży z Judy do Betel
1 Królów 13  2 i tak z nakazu Jahwe zawołał do ołtarza: "Ołtarzu, ołtarzu! Tak mówi Jahwe: Oto rodowi Dawida narodzi się syn, imieniem Jozjasz, który na tobie złoży ofiarę z kapłanów wyżyn, spalających na tobie ofiary kadzielne. Będą palić na tobie kości ludzkie".
1 Królów 13  3 Ponadto tegoż dnia dał cudowny znak, mówiąc: "Taki będzie na to cudowny znak, który zapowiedział Jahwe: Oto ten ołtarz rozpadnie się i rozsypie się popiół, który jest na nim".
1 Królów 13  4 Kiedy król Jeroboam usłyszał słowo męża Bożego, które wypowiedział do ołtarza w Betel, natychmiast wyciągnął znad ołtarza rękę, wołając: "Schwytajcie go!" A wtedy uschła mu ręka, którą wyciągnął ku niemu, i nie mógł jej cofnąć ku sobie.
1 Królów 13  5 Ołtarz zaś rozpadł się, a popiół z ołtarza rozsypał się stosownie do cudownego znaku danego przez męża Bożego z nakazu Jahwe.
1 Królów 13  6 Wobec tego król zwrócił się do męża Bożego, mówiąc: "Przejednajże oblicze twego Boga, Jahwe, <i pomódl się za mnie>, abym odzyskał władzę w swojej ręce!" Wtedy mąż Boży przejednał oblicze Jahwe i wnet król odzyskał władzę w swojej ręce i znowu stała się taką, jak poprzednio.
1 Królów 13  7 Następnie król przemówił do męża Bożego: "Przyjdź ze mną do domu i pożyw się, to ci złożę dar".
1 Królów 13  8 Na to mąż Boży odrzekł królowi: "Choćbyś mi dał pół twego domu, nie pójdę z tobą i nie będę jadł chleba ani też pił wody w tym miejscu,
1 Królów 13  9 bo tak mi nakazało słowo Jahwe: "Nie będziesz jadł chleba ani też pił wody oraz nie powrócisz tą drogą, którąś przyszedł"".
1 Królów 13 10 Poszedł więc inną drogą, nie wracając tą drogą, którą przyszedł do Betel.
1 Królów 13 11 Był zaś pewien stary prorok, mieszkający w Betel. Otóż jego synowie przyszli i opowiedzieli mu wszystko ó czynie, jakiego w owym dniu dokonał mąż Boży w Betel, oraz powtórzyli swemu ojcu te słowa, które wypowiedział do króla.
1 Królów 13 12 Wtedy ich ojciec rzekł do nich: "Którą drogą poszedł?" Synowie jego wskazali mu drogę, którą udał się mąż Boży, przybyły z Judy.
1 Królów 13 13 On zaś rozkazał swoim synom: "Osiodłajcie mi osła!" Więc osiodłali mu osła, a on wsiadł na niego,
1 Królów 13 14 podążając za mężem Bożym. Kiedy znalazł go, siedzącego pod terebintem, przemówił do niego: "Czyś ty jest mężem Bożym, który przyszedł z Judy?" On zaś mu odrzekł: "Ja".
1 Królów 13 15 Wtedy mu powiedział: "Chodź ze mną do domu, abyś spożył chleb".
1 Królów 13 16 Ale on odrzekł mu: "Nie mogę wrócić z tobą <i iść z tobą> ani też nie będę jadł chleba i pił z tobą wody w tej miejscowości,
1 Królów 13 17 bo Jahwe powiedział do mnie słowo: "Nie będziesz tam jadł chleba ani pił wody i nie pójdziesz z powrotem tą drogą, którą przyszedłeś"".
1 Królów 13 18 Na to mu odparł: "Ja też jestem prorokiem, jak i ty. Mnie też anioł rzekł słowa Jahwe: "Zawróć go ze sobą do twego domu, aby spożył chleb i napił się wody"". Oszukał go.
1 Królów 13 19 Dlatego tamten wrócił z nim, a później w jego domu spożył chleb i napił się wody.
1 Królów 13 20 A gdy oni siedzieli przy stole, wówczas Jahwe skierował słowo do proroka, który go zawrócił z drogi.
1 Królów 13 21 Zawołał on do męża Bożego, przybyłego z Judy: "Tak mówi Jahwe: Za to, że sprzeniewierzyłeś się słowom Jahwe i nie spełniłeś polecenia, które ci dał twój Bóg, Jahwe,
1 Królów 13 22 gdyż powróciłeś i spożyłeś chleb oraz napiłeś się wody w tym miejscu, o którym ci powiedział: Nie jedz tam chleba i nie pij wody! — twój trup nie wejdzie do grobu twoich przodków".
1 Królów 13 23 Kiedy już zjedli chleb i napili się <wody>, osiodłał osła owemu prorokowi, którego zawrócił z drogi.
1 Królów 13 24 A gdy ów odjechał, na drodze napadł na niego lew i zabił go. Trup jego leżał porzucony na drodze, a koło niego stał osioł. Również i ów lew stał koło trupa.
1 Królów 13 25 Po upływie pewnego czasu przechodzili ludzie i ujrzawszy trupa porzuconego na drodze oraz lwa stojącego koło trupa, przyszli i powiedzieli o tym w mieście, w którym ów stary prorok mieszkał.
1 Królów 13 26 Gdy dowiedział się o tym prorok, który zawrócił go z drogi, powiedział: "To jest mąż Boży, który sprzeniewierzył się słowom Jahwe, i dlatego Jahwe zesłał na niego lwa, aby go rozszarpał i zabił według zapowiedzianego mu wyroku Jahwe".
1 Królów 13 27 Następnie rzekł do swoich synów: "Osiodłajcie mi osła!" Więc go osiodłali.
1 Królów 13 28 Wtedy pojechał i znalazł trupa porzuconego na drodze, jako też osła i lwa stojących koło trupa. Lew ten nie pożarł trupa i nie rozszarpał owego osła.
1 Królów 13 29 Więc prorok podniósł trupa męża Bożego i włożył go na osła oraz przywiózł go z powrotem do miasta, aby go opłakiwać i pogrzebać.
1 Królów 13 30 W końcu złożył jego zwłoki w swoim grobie. Zapłakano wtedy nad nim: "Ach, mój bracie!"
1 Królów 13 31 Kiedy już go pochował, rzekł [prorok] do swoich synów: "Po mojej śmierci pochowacie mnie w tym grobie, w którym został pochowany mąż Boży. Złóżcie mnie koło jego kości, aby moje kości zachowane były dzięki jego kościom.
1 Królów 13 32 Bo na pewno spełni się ta zapowiedź, którą on ogłosił jako wyrok Jahwe na ten ołtarz w Betel i na wszystkie przybytki wyżyn, które są w miastach Samarii".
1 Królów 13 33 Jednak po tych wydarzeniach Jeroboam nie zawrócił ze swej złej drogi. Lecz przeciwnie, mianował kapłanów wyżyn spośród zwykłego ludu. Kto tylko chciał, tego wprowadzał na urząd, tak iż stawał się kapłanem wyżyn.
1 Królów 13 34 Takie postępowanie stało się dla rodu Jeroboama sposobnością do grzechu i powodem usunięcia go i zgładzenia z powierzchni ziemi.

1 Królów 14  1 W tym właśnie czasie zachorował syn Jeroboama Abiasz.
1 Królów 14  2 Wówczas Jeroboam powiedział swej żonie: "Postaraj się odmienić swój wygląd tak, żeby nie poznano, że jesteś żoną Jeroboama. Następnie pójdziesz do Szilo, gdzie przebywa prorok Achiasz, który przepowiedział mi, że będę królem tego ludu.
1 Królów 14  3 Weźmiesz ze sobą dziesięć chlebów oraz ciastka i gąsior miodu i pójdziesz do niego. On ci oznajmi, co będzie z chłopcem".
1 Królów 14  4 Żona Jeroboama tak uczyniła i wyruszywszy, przyszła do Szilo i weszła do domu Achiasza. Achiasz zaś już nie widział, bo wskutek starości był ociemniały.
1 Królów 14  5 Ale Jahwe rzekł do Achiasza: "Oto przyszła żona Jeroboama, aby dowiedzieć się od ciebie o swoim synu z powodu jego choroby. Tak i tak jej powiesz. Kiedy będzie wchodzić, będzie przebrana".
1 Królów 14  6 Dlatego kiedy Achiasz usłyszał głos stąpania wchodzącej przez drzwi, powiedział: "Wejdź, żono Jeroboama! Czemu to przebrałaś się? A właśnie otrzymałem dla ciebie przykre zlecenie.
1 Królów 14  7 Idź, powiedz Jeroboamowi: Tak mówi Jahwe, Bóg Izraela: "Za to, że wywyższyłem cię spośród ludu i uczyniłem wodzem mego ludu izraelskiego
1 Królów 14  8 oraz oderwałem królestwo od domu Dawida, aby je dać tobie, tyś nie stał się jak mój sługa Dawid, który zachował moje polecenia i który postępował za mną z całego serca swego, czyniąc tylko to, co jest słuszne w moich oczach.
1 Królów 14  9 Ale stałeś się przez twoje postępowanie gorszym od wszystkich twoich poprzedników, bo ośmieliłeś się uczynić sobie innych bogów — posągi ulane z metalu, aby mnie tym drażnić, a mną wzgardziłeś.
1 Królów 14 10 Dlatego sprowadzę nieszczęście na ród Jeroboama, gdyż wytępię z domu Jeroboama nawet chłopca, niewolnika i wolnego w Izraelu. Tak więc usunę ślad po rodzie Jeroboama, jak uprząta się gnój bez reszty.
1 Królów 14 11 Kto z należących do Jeroboama umrze w mieście, tego będą żarły psy, a tego, kto umrze w polu, będą żarły powietrzne ptaki, gdyż tak rzekł Jahwe".
1 Królów 14 12 Ty zaś ruszaj i idź do twego domu! Kiedy twe nogi wejdą do miasta, dziecko umrze.
1 Królów 14 13 Potem cały Izrael będzie je opłakiwał i pochowają je, bo tylko ono z rodu Jeroboama wejdzie do grobu, gdyż z rodu Jeroboama tylko w nim znalazło się coś miłego dla Jahwe, Boga Izraela.
1 Królów 14 14 Jahwe sam sobie ustanowi nad Izraelem króla, który wytępi ród Jeroboama, <co już teraz się zaczyna>.
1 Królów 14 15 Potem Jahwe uderzy Izraela i zachwieje nim, jak chwieje się trzcina na wodzie, aż wreszcie wyrwie Izraela z tej pięknej ziemi, którą dał ich przodkom. Później rozsieje ich poza Rzekę za to, że zrobili sobie aszery i pobudzali Jahwe do gniewu.
1 Królów 14 16 Opuści On Izraela z powodu grzechów Jeroboama, który sam zgrzeszył i doprowadził do grzechu Izraela".
1 Królów 14 17 Żona Jeroboama wstała, wyruszyła i wróciła do Tirsy. Kiedy wchodziła na próg domu, wtedy zmarł ów chłopiec.
1 Królów 14 18 Potem pochowano go, przy czym opłakiwał go cały Izrael według zapowiedzi Jahwe, którą wyrzekł przez swego sługę, proroka Achiasza.
1 Królów 14 19 Pozostałe zaś dzieje Jeroboama, jak toczył wojnę i jak królował, opisane są w Księdze Kronik Królów Izraela.
1 Królów 14 20 A okres czasu, w którym królował Jeroboam, trwał dwadzieścia dwa lata. Potem spoczął przy swoich przodkach, a jego syn Nadab został w jego miejsce królem.
1 Królów 14 21 W Judzie zaś królował syn Salomona, Roboam. Miał on czterdzieści jeden lat w chwili objęcia władzy, a siedemnaście lat królował w Jerozolimie, tym mieście, które Jahwe wybrał ze wszystkich pokoleń Izraela na to, aby tam umieścić swoje imię. Jego matce było na imię Naama, Ammonitka.
1 Królów 14 22 Juda też czynił to, co jest złe w oczach Jahwe. Wskutek tego drażnili Go więcej, niż to ich przodkowie uczynili swoimi grzechami, jakie popełniali.
1 Królów 14 23 Bo i oni sobie zbudowali wyżyny i stele, i aszery przy ołtarzach na każdym wzgórzu wyniosłym i pod każdym drzewem zielonym.
1 Królów 14 24 Zaczął się również w kraju nierząd sakralny. Postępowali według wszelkich obrzydliwości pogan, których Jahwe wypędził sprzed Izraelitów.
1 Królów 14 25 Dlatego w piątym roku króla Roboama nadciągnął przeciw Jerozolimie król Egiptu Szeszonk
1 Królów 14 26 i zabrał kosztowności świątyni Jahwe oraz kosztowności pałacu królewskiego. Wszystko to zabrał. Zabrał również wszystkie złote tarcze, które sporządził Salomon.
1 Królów 14 27 Wobec tego król Roboam zamiast nich sporządził tarcze z brązu i powierzył dowódcom straży pilnującej wejścia do pałacu królewskiego.
1 Królów 14 28 Odtąd za każdym razem, kiedy król wchodził do świątyni Jahwe, straż je nosiła, a potem odnosiła do zbrojowni straży.
1 Królów 14 29 A czyż pozostałe dzieje Roboama i wszystko, co zdziałał, nie są opisane w Księdze Kronik Królów Judy?
1 Królów 14 30 Ponadto między Roboamem a Jeroboamem była wojna przez cały czas.
1 Królów 14 31 Potem Roboam spoczął przy swoich przodkach w Mieście Dawidowym. <Jego matce było na imię Naama, Ammonitka>. Syn jego Abijjam został w jego miejsce królem.

1 Królów 15  1 Abijjam zaczął królować w Judzie w osiemnastym roku króla Jeroboama, syna Nebata.
1 Królów 15  2 Trzy lata był królem w Jerozolimie, a jego matce było na imię Maaka, córka Abiszaloma.
1 Królów 15  3 Poszedł on drogą wszelkich grzechów swego ojca, które przed nim popełniał, dlatego że serce jego nie było szczere wobec swego Boga, Jahwe, jakim było serce jego przodka, Dawida.
1 Królów 15  4 Jednak właśnie ze względu na Dawida, Bóg jego, Jahwe, zachował mu płomyk w Jerozolimie, dając mu jego synów jako następców i zachowując Jerozolimę
1 Królów 15  5 za to, że Dawid czynił to, co jest słuszne w oczach Jahwe, i nie zaniedbał niczego, co mu nakazał w ciągu całego swego życia z wyjątkiem sprawy Chetyty Uriasza.
1 Królów 15  6 *
1 Królów 15  7 A czyż pozostałe dzieje Abijjam oraz wszystko, co uczynił, nie są opisane w Księdze Kronik Królów Judy? Ponadto również między Abijjamem i Jeroboamem trwała wojna.
1 Królów 15  8 Potem Abijjam spoczął przy swoich przodkach i pochowano go w Mieście Dawidowym. Syn jego Asa został w jego miejsce królem.
1 Królów 15  9 Asa, król Judy, objął władzę w dwudziestym roku Jeroboama, króla Izraela,
1 Królów 15 10 i królował w Jerozolimie w ciągu czterdziestu jeden lat. Jego matce było na imię Maaka, córka Abiszaloma.
1 Królów 15 11 Asa czynił to, co jest słuszne w oczach Jahwe, tak jak jego przodek Dawid,
1 Królów 15 12 gdyż kazał wysiedlić z kraju uprawiających nierząd sakralny i usunął wszelkie bożki, które zrobili jego przodkowie.
1 Królów 15 13 A nawet swą matkę Maakę pozbawił godności królowej-matki za to, że sporządziła bożka ku czci Aszery. Ponadto Asa ściął i spalił tego bożka przy potoku Cedron.
1 Królów 15 14 Ale nie usunięto wyżyn. Jednak serce Asy w ciągu całego życia jego było szczere wobec Jahwe.
1 Królów 15 15 Złożył on w świątyni Jahwe sprzęty poświęcone na ofiarę przez swego ojca i przez siebie, srebro i złoto oraz naczynia.
1 Królów 15 16 Również między Asą i królem Izraela Baszą trwała wojna w ciągu całego ich życia.
1 Królów 15 17 Albowiem król Izraela Basza wtargnął do Judy i zaczął umacniać Rama, aby nikomu nie dać wychodzić i wchodzić do króla Judy, Asy.
1 Królów 15 18 Wobec tego Asa wziął srebro i złoto pozostałe w skarbcach świątyni Jahwe i w skarbcach pałacu królewskiego i, powierzywszy je swoim sługom, posłał je król Asa przebywającemu w Damaszku królowi Syrii Ben-Hadadowi, synowi Tabrimona, syna Chezjona, z tymi słowami:
1 Królów 15 19 "Trwa przymierze pomiędzy mną i tobą, jak było między moim ojcem i twoim ojcem. Oto posyłam ci podarunek: srebro i złoto. Wyrusz i zerwij swoje przymierze z Baszą, królem Izraela, a wtedy odstąpi ode mnie".
1 Królów 15 20 Ben-Hadad posłuchał króla Asy i posławszy dowódców swego wojska na miasta izraelskie, napadł na Ijjon i Dan oraz na Abel koło Bet-Maaka, jako też na Kinerot aż po kraj Neftalego.
1 Królów 15 21 Gdy tylko Basza dowiedział się o tym, zaniechał umacniania Rama i niebawem wrócił do Tirsy.
1 Królów 15 22 Wtedy król Asa zwołał wszystkich bez wyjątku z Judy, aby zabrali z Rama kamienie i drewno, z którego poprzednio budował Basza. Potem król Asa rozbudował z niego Geba Beniamina oraz Mispa.
1 Królów 15 23 A czyż pozostałe dzieje Asy i cała jego dzielność oraz wszystko, co uczynił, a także miasta, które zbudował, nie są opisane w Księdze Kronik Królów Judy? Kiedy jednak się zestarzał, zachorował na nogi.
1 Królów 15 24 W końcu spoczął Asa przy swoich przodkach i został pochowany w Mieście Dawida, swego przodka. A jego syn Jozafat został w jego miejsce królem.
1 Królów 15 25 Nadab zaś, syn Jeroboama, objął władzę nad Izraelem w drugim roku króla judzkiego Asy i dwa lata panował nad Izraelem,
1 Królów 15 26 czyniąc to, co złe w oczach Jahwe, idąc drogą swego ojca w jego grzechu, do którego doprowadził Izraela.
1 Królów 15 27 Basza, syn Achiasza, z rodu Issachara, uknuł spisek przeciw niemu. Basza napadł na niego koło Gibbetonu, będącego we władaniu Filistynów, kiedy Nadab i wojsko całego Izraela oblegali Gibbeton.
1 Królów 15 28 Wówczas, to jest w trzecim roku Asy, króla Judy, Basza zabił go i został w jego miejsce królem.
1 Królów 15 29 Z chwilą objęcia władzy wymordował cały ród Jeroboama. Nie zostawił z rodu Jeroboama ani jednej żywej duszy, dopóki jej nie wytracił według zapowiedzi Jahwe, którą wyrzekł przez swego sługę Achiasza z Szilo,
1 Królów 15 30 z powodu grzechów Jeroboama, który sam zgrzeszył i doprowadził do grzechu Izraela, pobudzając do gniewu Boga Izraela, Jahwe.
1 Królów 15 31 A czyż pozostałe dzieje Nadaba i wszystko, co uczynił, nie są opisane w Księdze Kronik Królów Izraela?
1 Królów 15 32 * —
1 Królów 15 33 W trzecim roku Asy, króla Judy, został królem nad Izraelem w Tirsie syn Achiasza, Basza, na dwadzieścia cztery lata.
1 Królów 15 34 Czynił on to, co złe w oczach Jahwe, gdyż szedł drogą Jeroboama w jego grzechach, którymi doprowadził do grzechu Izraela.

1 Królów 16  1 Jahwe skierował następujące słowo przeciw Baszy do Jehu, syna Chananiego:
1 Królów 16  2 "Za to, że podniosłem cię z prochu i uczyniłem cię wodzem mego ludu izraelskiego, ty poszedłeś drogą Jeroboama, a przez to doprowadziłeś do grzechu mój lud izraelski, aby Mnie obrażać ich grzechami!
1 Królów 16  3 Oto więc Ja usunę potomstwo Baszy i potomstwo jego rodu oraz postąpię z jego rodem, jak z rodem Jeroboama, syna Nebata.
1 Królów 16  4 Zmarłego z rodu Baszy w mieście będą żarły psy, zmarłego zaś w polu będą żarły ptaki powietrzne".
1 Królów 16  5 A czyż pozostałe dzieje Baszy i to, co uczynił, oraz jego dzielność nie są opisane w Księdze Kronik Królów Izraela?
1 Królów 16  6 Potem Basza spoczął przy swoich przodkach i został pochowany w Tirsie, a jego syn, Ela, został w jego miejsce królem.
1 Królów 16  7 Ponownie przemówił Jahwe przez proroka Jehu, syna Chananiego, przeciw Baszy i jego rodowi, z powodu całego zła, jakiego dopuścił się w oczach Jahwe, drażniąc Go dziełem swoich rąk, jak to czynił ród Jeroboama, a także z powodu wytępienia tego rodu.
1 Królów 16  8 W roku dwudziestym szóstym Asy, króla Judy, Ela, syn Baszy, został królem nad Izraelem w Tirsie na dwa lata.
1 Królów 16  9 Jego podwładny Zimri, wódz połowy rydwanów, uknuł spisek przeciw niemu. Kiedy więc uprawiał pijaństwo w Tirsie, w domu Arsy, zarządcy pałacu w Tirsie,
1 Królów 16 10 wtedy Zimri wtargnął i, zadawszy mu cios śmiertelny, został w jego miejsce królem w dwudziestym siódmym roku Asy, króla Judy.
1 Królów 16 11 Gdy tylko został królem i zasiadł na swym tronie, wybił cały ród Baszy, nie zostawiając mu żadnego chłopca, oraz jego krewnych i przyjaciół.
1 Królów 16 12 Wytępił więc Zimri cały ród Baszy według zapowiedzi Jahwe, danej Baszy przez proroka Jehu,
1 Królów 16 13 za wszystkie grzechy Baszy oraz grzechy jego syna Eli, które popełnili i którymi do grzechu doprowadzili Izraela, drażniąc przez to Jahwe, Boga Izraela, swoimi marnymi bożkami.
1 Królów 16 14 A czyż pozostałe dzieje Eli i wszystko, co uczynił, nie są opisane w Księdze Kronik Królów Izraela?
1 Królów 16 15 W roku dwudziestym siódmym Asy, króla Judy, Zimri panował w Tirsie siedem dni, dopóki lud obozował pod Gibbetonem, będącym we władaniu Filistynów.
1 Królów 16 16 Ale kiedy tylko ów lud obozujący usłyszał wieść: "Zimri uknuł spisek i zabił króla", wtedy cały Izrael, przebywający wówczas w obozie, ogłosił królem wodza wojska izraelskiego, Omriego.
1 Królów 16 17 Następnie Omri, a z nim cały Izrael, wyruszył spod Gibbetonu i obiegli Tirsę.
1 Królów 16 18 Niebawem, kiedy Zimri zobaczył, że miasto zostało zdobyte, wówczas wszedł do baszty pałacu królewskiego i podpalił nad sobą pałac królewski i wskutek tego zmarł
1 Królów 16 19 z powodu swoich grzechów, których dopuścił się, czyniąc to, co złe w oczach Jahwe, idąc drogą Jeroboama, przez co doprowadził do grzechu Izraela.
1 Królów 16 20 A czyż pozostałe dzieje Zimriego oraz jego spisek, który uknuł, nie są opisane w Księdze Kronik Królów Izraela?
1 Królów 16 21 Wówczas lud izraelski podzielił się. Połowa chciała obwołać królem Tibniego, syna Ginata, a połowa była za Omrim.
1 Królów 16 22 Jednak ten lud, który był za Omrim, przemógł ów lud, który był za Tibnim, synem Ginata. Wskutek tego Tibni zginął, a zaczął królować Omri.
1 Królów 16 23 W roku trzydziestym pierwszym Asy, króla Judy, Omri objął władzę nad Izraelem na dwanaście lat. W Tirsie królował sześć lat.
1 Królów 16 24 Potem kupił od Szemera za dwa talenty srebra górę Szomron. Następnie zabudował tę górę, i miasto, które zbudował, nazwał od imienia Szemera, właściciela tej góry — Samaria.
1 Królów 16 25 Omri również czynił to, co złe w oczach Jahwe; a nawet stał się gorszym od wszystkich swoich poprzedników,
1 Królów 16 26 idąc drogą Jeroboama, syna Nebata, w jego grzechach, którymi do grzechu doprowadził Izraela, drażniąc jego marnymi bożkami Boga Izraela, Jahwe.
1 Królów 16 27 A czyż pozostałe dzieje Omriego oraz wszystko, co zdziałał, i jego dzielność nie są opisane w Księdze Kronik Królów Izraela?
1 Królów 16 28 Omri spoczął przy swoich przodkach i został pochowany w Samarii. Jego syn Achab został w jego miejsce królem.
1 Królów 16 29 Achab, syn Omriego, objął władzę nad Izraelem w roku trzydziestym ósmym Asy, króla Judy, i królował Achab, syn Omriego, nad Izraelem w Samarii dwadzieścia dwa lata.
1 Królów 16 30 Achab, syn Omriego, również czynił to, co złe w oczach Jahwe i stał się gorszym od wszystkich swoich poprzedników.
1 Królów 16 31 Doszło do tego, że nie wystarczyło mu popełnianie grzechów Jeroboama, syna Nebata, gdyż wziąwszy sobie za żonę Izebel, córkę Etbaala, króla Sydończyków, zaczął służyć Baalowi i oddawać mu pokłon.
1 Królów 16 32 Ponadto wzniósł ołtarz Baalowi w świątyni Baala, którą zbudował w Samarii.
1 Królów 16 33 Achab sporządził też aszerę. Wskutek tego Achab zdziałał jeszcze więcej niż wszyscy królowie, którzy przed nim byli, by drażnić Boga Izraela, Jahwe.
1 Królów 16 34 Za jego czasów Chiel z Betel odbudował Jerycho według zapowiedzi Jahwe, którą wyrzekł przez Jozuego, syna Nuna; założył jego fundamenty na swoim pierworodnym, Abiramie, a na swoim najmłodszym, Negebie, postawił jego bramy.

1 Królów 17  1 Prorok Eliasz z Tiszbe w Gileadzie rzekł do Achaba: "Na życie Boga Izraela, Jahwe, któremu służę! Nie będzie w tych latach ani rosy, ani deszczu, dopóki nie powiem!"
1 Królów 17  2 Potem Jahwe skierował do niego to słowo:
1 Królów 17  3 "Odejdź stąd i udaj się na wschód, aby ukryć się przy potoku Kerit, który jest na wschód od Jordanu.
1 Królów 17  4 Wodę będziesz pił z potoku, krukom zaś kazałem, żeby cię tam żywiły".
1 Królów 17  5 Poszedł więc, aby uczynić według rozkazu Jahwe, i podążył, żeby zamieszkać przy potoku Kerit na wschód od Jordanu.
1 Królów 17  6 A kruki przynosiły mu rano chleb i mięso wieczorem, a wodę pijał z potoku.
1 Królów 17  7 Lecz po upływie pewnego czasu potok wysechł, gdyż w kraju nie padał deszcz.
1 Królów 17  8 Wówczas Jahwe skierował do niego to słowo:
1 Królów 17  9 "Wstań! Idź do Sarepty koło Sydonu i tam będziesz mógł zamieszkać, albowiem kazałem tam [pewnej] wdowie, aby cię żywiła".
1 Królów 17 10 Wtedy wstał i zaraz poszedł do Sarepty. Kiedy wchodzi! do bramy tego miasta, pewna wdowa zbierała tam sobie drwa. Więc zawołał ją i powiedział: "Daj mi, proszę, trochę wody w naczyniu, abym się napił 
1 Królów 17 11 Ona zaś zaraz poszła, aby jej nabrać, ale zawołał na nią i rzekł: "Weź, proszę, dla mnie i kromkę chleba".
1 Królów 17 12 Na to odrzekła: "Na życie twego Boga, Jahwe! Już nie mam pieczywa — tylko garść mąki w dzbanie i trochę oliwy w baryłce. Właśnie zbieram kilka kawałków drewna i kiedy przyjdę, przyrządzę sobie i memu synowi [strawę]. Zjemy to, a potem pomrzemy".
1 Królów 17 13 Eliasz zaś jej powiedział: "Nie bój się! Idź, zrób, jak rzekłaś; tylko najpierw zrób z tego mały podpłomyk dla mnie i wtedy mi przyniesiesz. A sobie i twemu synowi zrobisz potem.
1 Królów 17 14 Bo Jahwe, Bóg Izraela rzekł tak: "Dzban mąki nie wyczerpie się i baryłka oliwy nie opróżni się aż do dnia, w którym Jahwe spuści deszcz na ziemię"".
1 Królów 17 15 Poszła więc i zrobiła, jak Eliasz powiedział, a potem zjadł on i ona oraz jej syn, i tak było co dzień.
1 Królów 17 16 Dzban mąki nie wyczerpał się i baryłka oliwy nie opróżniła się według obietnicy, którą Jahwe wypowiedział przez Eliasza.
1 Królów 17 17 Po tych wydarzeniach zachorował syn tej kobiety, będącej głową rodziny. Niebawem jego choroba tak bardzo wzmogła się, że przestał oddychać.
1 Królów 17 18 Wówczas powiedziała ona Eliaszowi: "Czego ty, mężu Boży, chcesz ode mnie? Czy po to przyszedłeś do mnie, aby mi przypomnieć moją winę i przyprawić o śmierć mego syna?"
1 Królów 17 19 Na to Eliasz jej odpowiedział: "Daj mi twego syna!" Następnie, wziąwszy go z jej łona, zaniósł go do górnej izby, gdzie sam mieszkał, i położył go na swoim łóżku.
1 Królów 17 20 Potem, wzywając Jahwe, rzekł: "O Jahwe, Boże mój! Czy nawet na wdowę, u której zamieszkałem, sprowadzasz nieszczęście, dopuszczając śmierć jej syna?"
1 Królów 17 21 Później trzykrotnie rozciągnął się nad dzieckiem i znów wzywając Jahwe rzekł: "O Jahwe, Boże mój! Błagam cię, niech dusza tego dziecka wróci do niego!"
1 Królów 17 22 Jahwe zaś wysłuchał wołania Eliasza, gdyż dusza dziecka powróciła do niego, i ożyło.
1 Królów 17 23 Wówczas Eliasz wziął dziecko i zniósł z górnej izby tego domu, i zaraz oddał je matce. Następnie Eliasz rzekł: "Patrz, syn twój żyje!"
1 Królów 17 24 A wtedy ta kobieta powiedziała do Eliasza: "Teraz już wiem, że naprawdę jesteś mężem Bożym i słowo Jahwe w twoich ustach jest prawdą".

1 Królów 18  1 Po upływie wielu dni, w trzecim roku, Jahwe skierował do Eliasza to słowo: "Idź, ukaż się Achabowi, albowiem ześlę deszcz na ziemię".
1 Królów 18  2 Poszedł więc Eliasz, aby ukazać się Achabowi, a wtedy w Samarii panował głód.
1 Królów 18  3 Achab wezwał Obadiasza, który zarządzał dworem. A Obadiasz odznaczał się wielką bojaźnią Jahwe,
1 Królów 18  4 bo gdy Izebel tępiła proroków Jahwe, to Obadiasz zaopiekował się stu prorokami, ukrył ich po pięćdziesięciu w grocie i żywił ich chlebem i wodą.
1 Królów 18  5 Otóż Achab powiedział do Obadiasza: "Chodź, przejdziemy po kraju do wszystkich źródeł wód i do wszystkich potoków. Może gdzie znajdziemy trawę, to wyżywimy konie i muły i nie zamorzymy bydła".
1 Królów 18  6 Potem podzielili między siebie kraj, aby go obejść. Achab poszedł osobno jedną drogą. Obadiasz zaś poszedł osobno drugą drogą.
1 Królów 18  7 Kiedy Obadiasz był w drodze, zdarzyło się, że właśnie spotkał go Eliasz. A on go poznał i upadłszy na twarz, powiedział: "Czyś to ty, panie mój, Eliaszu?"
1 Królów 18  8 Eliasz mu odpowiedział: "Ja. Idź, powiedz swemu panu: "Oto jest Eliasz"".
1 Królów 18  9 Obadiasz zaś rzekł: "Czym zgrzeszyłem, że wydajesz twego sługę na śmierć z ręki Achaba?
1 Królów 18 10 Na życie Jahwe, twego Boga! Nie ma narodu ani królestwa, do którego by nie posłał mój pan, aby cię odszukać. Gdy zaś powiedziano: "Nie ma", to kazał przysięgać każdemu królestwu i każdemu narodowi na to, że ciebie nie można znaleźć.
1 Królów 18 11 Ty zaś teraz mówisz: "Idź, powiedz twemu panu: Oto jest Eliasz".
1 Królów 18 12 Przecież może się zdarzyć, że kiedy ja odejdę od ciebie, to tchnienie Jahwe uniesie ciebie, nie wiem dokąd. Gdy zaś przyjdę powiedzieć Achabowi, a on cię nie znajdzie, to wówczas może mnie zabić! A wszak twój sługa boi się Jahwe od swojej młodości.
1 Królów 18 13 Czyż nie oznajmiono memu panu, co uczyniłem, kiedy Izebel zabijała proroków Jahwe? Jak wówczas ukryłem stu ludzi spośród proroków Jahwe po pięćdziesięciu w grocie i żywiłem ich chlebem i wodą.
1 Królów 18 14 A ty teraz mówisz: "Idź, powiedz twemu panu: Oto jest Eliasz!" Ależ on mnie zabije!"
1 Królów 18 15 Na to Eliasz odpowiedział: "Na życie Jahwe Zastępów, któremu służę, zaprawdę dziś mu się ukażę".
1 Królów 18 16 Obadiasz więc poszedł naprzeciw Achaba, zaraz go zawiadomił <i natychmiast uciekł>. Achab zaś poszedł naprzeciw Eliasza.
1 Królów 18 17 Gdy Achab zobaczył Eliasza, powiedział mu: "To ty jesteś ten dręczyciel Izraela!"
1 Królów 18 18 A on mu odrzekł: "Nie ja dręczę Izraela, ale właśnie ty i ród twego ojca przez wasze porzucanie przykazań Jahwe, a ponadto ty poszedłeś za Baalami.
1 Królów 18 19 Więc zaraz wydaj rozkaz, aby zgromadzić przy mnie całego Izraela na górze Karmel, a także czterystu pięćdziesięciu proroków Baala oraz czterystu proroków Aszery, stołowników Izebel".
1 Królów 18 20 Achab rozesłał polecenie wszystkim Izraelitom i zgromadził proroków na górze Karmel.
1 Królów 18 21 Wówczas Eliasz zbliżył się do całego ludu i rzekł: "Dopókiż będziecie chwiać się na obie strony? Jeżeli Jahwe jest [prawdziwym] Bogiem, to Jemu służcie, a jeżeli Baal, to służcie jemu!" Na to nie odpowiedzieli mu ani słowa.
1 Królów 18 22 Wtedy Eliasz przemówił do ludu: "Tylko ja sam ocalałem jako prorok Jahwe, proroków zaś Baala jest czterystu pięćdziesięciu.
1 Królów 18 23 Wobec tego niech nam dadzą dwa młode cielce. Oni niech wybiorą sobie jednego cielca i porąbią go oraz niech go umieszczą na drwach, ale ognia niech nie podkładają! Ja zaś oprawię drugiego cielca oraz umieszczę na drwach i też ognia nie podłożę.
1 Królów 18 24 Potem wy będziecie wzywać imienia waszego boga, a następnie ja będę wzywać imienia Jahwe, aby okazało się, że ten Bóg, który odpowie ogniem, jest [naprawdę] Bogiem". Cały lud, odpowiadając na to, zawołał: "Dobry pomysł!"
1 Królów 18 25 Eliasz więc rzekł do proroków Baala: "Wybierzcie sobie jednego młodego cielca i zacznijcie pierwsi, bo was jest więcej. Następnie wzywajcie imienia waszego boga, ale ognia nie podkładajcie!"
1 Królów 18 26 Wzięli więc cielca i oprawili go, a potem wzywali imienia Baala od rana aż do południa, wołając: "O Baalu, odpowiedz nam!" Ale nie było ani głosu, ani odpowiedzi. Zaczęli więc tańczyć [przyklękając] przy ołtarzu, który przygotowali.
1 Królów 18 27 Kiedy zaś nastało południe, Eliasz szydził z nich mówiąc: "Wołajcie głośniej, bo to bóg! Więc może zamyślony albo jest zajęty, albo udaje się w drogę. Może on śpi, więc niech się obudzi!"
1 Królów 18 28 Potem wołali głośniej i kaleczyli się według swojego zwyczaju mieczami oraz oszczepami, aż się pokrwawili.
1 Królów 18 29 Nawet kiedy już południe minęło, oni jeszcze prorokowali aż do czasu składania ofiary z pokarmów. Ale nie było ani głosu, ani odpowiedzi, ani też dowodu uwagi.
1 Królów 18 30 Wreszcie Eliasz przemówił do ludu: "Zbliżcie się do mnie!" A oni przybliżyli się do niego. Po czym naprawił rozwalony ołtarz Jahwe.
1 Królów 18 31 Potem Eliasz wziął dwanaście kamieni według liczby pokoleń potomków Jakuba, któremu Jahwe powiedział: "Imię twoje będzie Izrael".
1 Królów 18 32 Następnie ułożył kamienie na kształt ołtarza ku czci Jahwe i wykopał dokoła ołtarza rów o pojemności dwóch sea ziarna.
1 Królów 18 33 Potem ułożył drwa i porąbawszy młodego cielca, położył go na tych drwach
1 Królów 18 34 i rozkazał: "Napełnijcie cztery dzbany wodą i wylejcie do rowu oraz na drwa!" I tak zrobili. Potem polecił: "Wykonajcie to drugi raz!" Oni zaś to wykonali. I znów nakazał: "Wykonajcie trzeci raz!"
1 Królów 18 35 Oni zaś wykonali to po raz trzeci, aż woda oblała ołtarz dokoła i napełniła też rów.
1 Królów 18 36 Następnie o czasie składania ofiary z pokarmów prorok Eliasz wystąpił i rzekł: "O Jahwe, Boże Abrahama, Izaaka oraz Izraela! Niech dziś będzie wiadomo, że Ty jesteś Bogiem w Izraelu, a ja Twój sługa na Twój rozkaz to wszystko uczyniłem.
1 Królów 18 37 Wysłuchaj mnie, o Jahwe! Wysłuchaj, aby ten lud zrozumiał, że Ty, o Jahwe, jesteś Bogiem i Ty nawróciłeś ich serce".
1 Królów 18 38 A wówczas spadł ogień od Jahwe <z nieba> i strawił żertwę i drwa oraz kamienie i muł, jako też pochłonął wodę z rowu.
1 Królów 18 39 Cały lud to ujrzał i upadł na twarz, a potem rzekł: "Naprawdę Jahwe jest Bogiem! Naprawdę Jahwe jest Bogiem!"
1 Królów 18 40 Eliasz zaś im rozkazał: "Chwytajcie proroków Baala! Niech nikt z nich nie ujdzie!" Zaraz więc ich schwytali. Eliasz zaś sprowadził ich do potoku Kiszon i tam ich pozabijał.
1 Królów 18 41 Potem Eliasz powiedział Achabowi: "Idź! Jedz i pij, bo słyszę odgłos deszczu!"
1 Królów 18 42 Achab zatem poszedł jeść i pić, a Eliasz wszedł na szczyt Karmelu i pochyliwszy się ku ziemi, wtulił twarz między swoje kolana.
1 Królów 18 43 Potem powiedział swemu słudze: "Podejdź no! Spójrz w stronę morza!" On podszedł, spojrzał i wnet powiedział: "Nie ma nic!" Na to mu odrzekł: "Wracaj siedem razy!"
1 Królów 18 44 Za siódmym razem powiedział: "Oto obłok mały, jak dłoń człowieka, podnosi się z morza!" Wtedy mu rozkazał: "Idź, powiedz Achabowi: "Zaprzęgaj i odjeżdżaj, aby cię deszcz nie zaskoczył"".
1 Królów 18 45 Niebawem chmury oraz wiatr zaciemniły niebo i spadła ulewa. Więc Achab wsiadł na wóz i udał się do Jizreel.
1 Królów 18 46 A ręka Jahwe wspomogła Eliasza, by opasawszy swe biodra pobiegł przed Achabem w kierunku Jizreel.

1 Królów 19  1 Kiedy Achab opowiedział Izebeli wszystko, co Eliasz uczynił, i jak pozabijał mieczem proroków,
1 Królów 19  2 wtedy Izebel wysłała do Eliasza posłańca, aby powiedział: "<Chociaż ty jesteś Eliasz, to jednak ja jestem Izebel!> Niech to sprawią bogowie i tamto dorzucą, jeśli nie postąpię jutro z twoim życiem, jak [się stało] z życiem każdego z nich".
1 Królów 19  3 Wtedy <Eliasz> zląkłszy się, powstał i ratując się ucieczką, przyszedł do Beer-Szeby w Judzie i tam zostawił swego sługę,
1 Królów 19  4 a sam na [odległość] jednego dnia drogi poszedł na pustynię. Przyszedłszy, usiadł pod jednym z janowców i pragnąc umrzeć, rzekł: "Wielki już czas, o Jahwe! Odbierz mi życie, bo nie jestem lepszy od moich przodków!"
1 Królów 19  5 Po czym położył się tam i zasnął. A oto anioł, trącając go, powiedział mu: "Wstań, jedz!"
1 Królów 19  6 Eliasz spojrzał, a oto przy jego głowie podpłomyk i dzban z wodą. Więc podniósłszy się zjadł i wypił, i znowu się położył.
1 Królów 19  7 Powtórnie anioł Jahwe wrócił i trącając go, powiedział: "Wstań, jedz, bo przed tobą długa droga!"
1 Królów 19  8 Powstawszy zatem, zjadł i wypił. Następnie mocą tego pożywienia szedł czterdzieści dni i czterdzieści nocy aż do Bożej góry Horeb.
1 Królów 19  9 Tam wszedł do pewnej groty, gdzie przenocował. Wtedy Jahwe skierował do niego słowo i przemówił: "Co ty tu robisz, Eliaszu?"
1 Królów 19 10 A on odpowiedział: "Żarliwością rozpaliłem się o chwałę Boga Zastępów, Jahwe, gdyż Izraelici opuścili Twoje przymierze, rozwalili Twoje ołtarze i Twoich proroków zabili mieczem. Tak że ja sam tylko zostałem, a oni godzą jeszcze i na moje życie".
1 Królów 19 11 Wtedy rzekł: "Wyjdź, aby stanąć na górze wobec Jahwe!" A oto Jahwe przechodził. Gwałtowna wichura rozwalająca góry i druzgocąca skały [szła] przed Jahwe. Ale Jahwe nie był w wichurze. A po wichurze — trzęsienie ziemi: Jahwe nie był w trzęsieniu ziemi.
1 Królów 19 12 Po trzęsieniu ziemi powstał ogień: Jahwe nie był w ogniu. A po tym ogniu — szmer łagodnego powiewu.
1 Królów 19 13 Kiedy tylko Eliasz go usłyszał, zasłoniwszy twarz płaszczem, wyszedł i stanął przy wejściu do groty. A wtedy rozległ się głos mówiący do niego: "Co ty tu robisz, Eliaszu?"
1 Królów 19 14 Eliasz zaś odpowiedział: "Żarliwością rozpaliłem się o chwałę Boga Zastępów, Jahwe, gdyż Izraelici opuścili Twoje przymierze, rozwalili Twoje ołtarze i Twoich proroków zabili mieczem. Tak że ja sam tylko zostałem, a oni godzą jeszcze i na moje życie".
1 Królów 19 15 Wtedy Jahwe rzekł do niego: "Wyruszaj w swoją powrotną drogę ku pustyni Damaszku. A kiedy tam przybędziesz, namaścisz Chazaela na króla Syrii.
1 Królów 19 16 Później namaścisz Jehu, syna Nimsziego, na króla Izraela. A wreszcie Elizeusza, syna Szafata z Abel-Mechola, namaścisz na proroka po tobie.
1 Królów 19 17 A stanie się tak: uratowanego przed mieczem Chazaela zabije Jehu, a uratowanego przed mieczem Jehu zabije Elizeusz.
1 Królów 19 18 Jednak zostawię w Izraelu siedem tysięcy takich, których kolana nie ugięły się przed Baalem oraz których usta nie ucałowały go".
1 Królów 19 19 [Eliasz] stamtąd poszedł i odnalazł Elizeusza, syna Szafata, orzącego: dwanaście par [wołów] przed nim, a on przy dwunastej. Wtedy Eliasz, podszedłszy do niego, zarzucił na niego swój płaszcz.
1 Królów 19 20 Wówczas Elizeusz zostawił woły i pobiegłszy za Eliaszem, powiedział: "Pozwól mi ucałować mego ojca i moją matkę, abym potem poszedł za tobą!" On mu odpowiedział: "Idź i wracaj, bo po co to ci uczyniłem?"
1 Królów 19 21 Wtedy powrócił do niego i zaraz wziął parę wołów, złożył je na ofiarę, a na jarzmie wołów ugotował ich mięso oraz dał ludziom, aby zjedli. Następnie wybrał się i poszedłszy za Eliaszem, stał się jego sługą.

1 Królów 20  1 Ben-Hadad, król syryjski, zebrał całe swoje wojsko, a było wraz z nim trzydziestu dwóch królów, jako też konie i rydwany, a następnie nadciągnął, obiegł Samarię i natarł na nią.
1 Królów 20  2 Niebawem wysłał posłów do króla Izraela, Achaba, do miasta,
1 Królów 20  3 aby mu oświadczyli: "Tak rzekł Ben-Hadad: Twoje srebro i twoje złoto jest moje oraz twoje żony i twoi synowie są moi".
1 Królów 20  4 Na to odpowiedział król Izraela tymi słowami: "Według twego słowa, panie mój, królu, twój jestem ja i wszystko, co moje".
1 Królów 20  5 Potem posłowie ci wrócili i powiedzieli: "Tak kazał powiedzieć Ben-Hadad: Wobec tego, że posłałem do ciebie, aby powiedziano: Twoje srebro i twoje złoto oraz twoje żony i twoich synów mnie wydasz,
1 Królów 20  6 to nieodwołalnie jutro poślę do ciebie moje sługi, aby przeszukali twój dom i domy twoich sług, a wszystko, co im się spodoba, mają przejmować w swoje ręce i muszą zabierać".
1 Królów 20  7 Wtedy król izraelski zwołał całą starszyznę kraju i rzekł: "Zrozumiejcież i zauważcie, że on ma złe zamiary. Kiedy przysłał do mnie po moje żony i po moich synów oraz po moje srebro i złoto, to mu nie odmówiłem".
1 Królów 20  8 Wtedy cala starszyzna i cały lud powiedzieli mu: "Nie słuchaj i nie zgadzaj się!"
1 Królów 20  9 Więc rzekł do posłów Ben-Hadada: "Powiedzcie memu panu, królowi: Wszystko, co początkowo poleciłeś twemu słudze, uczynię, ale tej rzeczy nie będę mógł zrobić". Posłowie zaraz poszli i zanieśli odpowiedź.
1 Królów 20 10 Ben-Hadad znowu posyłając do niego, rzekł: "Niechaj bogowie to mi uczynią i tamto dorzucą, jeśli starczy gruzu Samarii dla garści wszystkich ludzi, których mam pod sobą!"
1 Królów 20 11 Król izraelski, odpowiadając na to, rzekł: "Powiedzcie: Przypasujący broń niech się nie chwali jak odpasujący".
1 Królów 20 12 [Ben-Hadad] słuchał tego sprawozdania, kiedy pił sam i królowie w namiotach. Wówczas powiedział swoim poddanym: "Stańcie w szyku!" Więc stanęli w szyku przeciw miastu.
1 Królów 20 13 A oto pewien prorok zbliżył się do Achaba, króla izraelskiego, i rzekł: "Tak mówi Jahwe: Czyś nie widział całego tego wielkiego mnóstwa? Oto Ja dam je dziś w twoje ręce, a przez to poznasz, że Ja jestem Jahwe".
1 Królów 20 14 Wtedy Achab zapytał: "Przez kogo?" Odrzekł: "Tak mówi Jahwe: Przez drużyny naczelników krajowych". Achab ponownie zapytał: "Kto rozpocznie bitwę?" Odpowiedział: "Ty!"
1 Królów 20 15 Dokonał więc przeglądu drużyn naczelników krajowych. Zebrało się ich dwustu trzydziestu dwóch. Po nich dokonał przeglądu całego ludu, wszystkich zbrojnych Izraelitów. [Było ich] siedem tysięcy.
1 Królów 20 16 Wkrótce wyszli w południe, kiedy Ben-Hadad oddawał się pijaństwu w namiotach, a z nim trzydziestu dwóch wspomagających go królów.
1 Królów 20 17 Najpierw wyszły drużyny naczelników krajowych. Wtedy posłano do Ben-Hadada i zawiadomiono go, mówiąc: "Wyszli ludzie z Samarii".
1 Królów 20 18 A on rzekł: "Czy wyszli w zamiarach pokojowych, czy też wyszli walczyć, bierzcie ich żywcem!"
1 Królów 20 19 A tymi, którzy wyszli z miasta, były drużyny naczelników krajowych i wojsko za nimi.
1 Królów 20 20 Każdy pokonał swego przeciwnika. Dlatego Syryjczycy uciekli, a Izraelici ich gonili. Ben-Hadad, król syryjski, też ratował się ucieczką na koniu razem z jezdnymi.
1 Królów 20 21 Wyszedł też król izraelski i zabrał konie oraz rydwany. Zadał więc Syrii wielką klęskę.
1 Królów 20 22 Ponownie zbliżył się ów prorok do króla izraelskiego i rzekł do niego: "Idź! Nabierz odwagi i zastanów się oraz przewiduj, co powinieneś uczynić, bo po upływie roku król syryjski napadnie na ciebie".
1 Królów 20 23 Również i słudzy króla syryjskiego rzekli do niego: "Ich bogowie są bogami gór. Dlatego nas pokonali. Natomiast walczmy z nimi na równinie, wtedy na pewno my ich pokonamy!
1 Królów 20 24 Więc tak zrób: Usuń każdego z królów z jego stanowiska, a zamiast nich ustanów namiestników.
1 Królów 20 25 Ty zaś musisz wystawić nowe wojsko, takie jak to, które ci poległo; również konie jak tamte konie oraz rydwany jak tamte rydwany. A potem walczmy z nimi na równinie, to na pewno ich pokonamy". Posłuchał ich głosu i tak zrobił.
1 Królów 20 26 Po upływie roku rzeczywiście Ben-Hadad dokonał przeglądu Syryjczyków i nadciągnął do Afek na bitwę z Izraelem.
1 Królów 20 27 Dokonawszy też przeglądu, Izraelici zaopatrzeni w żywność wyruszyli naprzeciw nim. I rozłożyli się obozem Izraelici przed nimi jak dwa stadka kóz, a Syryjczycy zapełnili okolicę.
1 Królów 20 28 Wtedy zbliżył się do króla izraelskiego mąż Boży i rzekł: "Tak mówi Jahwe: Ponieważ Syryjczycy powiedzieli: "Jahwe, Bóg Izraela, jest Bogiem gór, a nie jest On Bogiem równin", dam całe to wielkie mnóstwo w twoje ręce, abyście wiedzieli, że Ja jestem Jahwe".
1 Królów 20 29 Siedem dni obozowali jedni naprzeciw drugich. Dopiero siódmego dnia doszło do bitwy, a wówczas Izraelici pobili jednego dnia sto tysięcy pieszych Syryjczyków.
1 Królów 20 30 Kiedy pozostali uciekli do Afek, do miasta, wtedy zwalił się mur na dwadzieścia siedem tysięcy pozostałych ludzi. Ben-Hadad też uciekł do miasta i [wchodził] z ukrycia w ukrycie.
1 Królów 20 31 Jego słudzy powiedzieli mu: "Racz zauważyć! Słyszeliśmy, że królowie rodu Izraela są łaskawymi królami. Pozwól, że opaszemy workami nasze biodra, a powrozami nasze szyje. Potem pójdziemy do króla izraelskiego, może zostawi nas przy życiu".
1 Królów 20 32 Opasali więc workami biodra, a powrozami szyje, i przyszedłszy do króla izraelskiego, powiedzieli: "Twój sługa Ben-Hadad mówi: Proszę, daruj mi życie!" A on odpowiedział: "Czy jeszcze żyje? On jest moim bratem".
1 Królów 20 33 Ludzie ci, wziąwszy to za dobry znak, skwapliwie podchwycili go za słowo i powiedzieli: "Ben-Hadad bratem twoim!" On zaś rozkazał: "Idźcie i przyprowadźcie go!" Wkrótce Ben-Hadad wyszedł do niego. Wtedy go przyprowadzili do niego na rydwan.
1 Królów 20 34 Potem [Ben-Hadad] do niego powiedział: "Te miasta, które mój ojciec zabrał twemu ojcu, zwrócę ci. Ponadto będziesz mógł urządzić sobie bazary w Damaszku, jak urządził sobie mój ojciec w Samarii. Mnie zaś na podstawie przymierza uwolnisz". Następnie [Achab] zawarł z nim przymierze i wtedy go uwolnił.
1 Królów 20 35 Pewien człowiek spośród uczniów prorockich rzekł z rozkazu Jahwe do swego współtowarzysza: "Uderzże mnie!" Ale ów człowiek nie chciał go uderzyć.
1 Królów 20 36 Wówczas mu rzekł: "Ponieważ nie posłuchałeś głosu Jahwe, oto skoro tylko odejdziesz ode mnie, napadnie na ciebie lew!" Kiedy odszedł od niego, lew upatrzył go sobie i zabił go.
1 Królów 20 37 [Ów człowiek] znalazł sobie innego człowieka i rzekł: "Uderzże mnie!" Wtedy ten człowiek wymierzył mu taki cios, że go zranił.
1 Królów 20 38 A ów prorok poszedł i stanąwszy na drodze królowi izraelskiemu, nie dał się poznać dzięki przepasce na oczach.
1 Królów 20 39 A kiedy król go mijał, wtedy on zawołał do króla i rzekł: "Twój sługa wszedł w wir walki i oto jakiś człowiek oddalił się i przyprowadziwszy kogoś do mnie, powiedział: "Pilnuj tego człowieka. Jeśliby go zabrakło, to będziesz musiał za jego życie oddać twoje życie albo będziesz musiał zapłacić talent srebra".
1 Królów 20 40 I właśnie zdarzyło się, że kiedy twój sługa rozglądał się tu i tam, wówczas [pilnowany] znikł". Król izraelski wówczas mu powiedział: "Taki niech będzie na ciebie wyrok, ty sam rozstrzygnąłeś".
1 Królów 20 41 A on szybko odsunął opaskę ze swoich oczu. Dopiero wtedy król izraelski spostrzegł, że to jest jeden z proroków.
1 Królów 20 42 Wówczas powiedział mu: "Tak mówi Jahwe: Za to, że wypuściłeś ze swojej ręki człowieka, który podlega mojej klątwie, będziesz musiał za jego życie oddać twoje życie i twój lud za jego lud".
1 Królów 20 43 Król izraelski odjechał więc niezadowolony i rozgniewany. Niebawem przyjechał do Samarii.

1 Królów 21  1 Po tych wydarzeniach stało się, co następuje. Nabot z Jizreel miał winnicę <w Jizreel> obok pałacu Achaba, króla Samarii.
1 Królów 21  2 Achab zatem zwrócił się do Nabota mówiąc: "Oddaj mi na własność twoją winnicę, aby została przerobiona dla mnie na ogród warzywny, gdyż ona przylega do mego domu. A ja za nią dam ci winnicę lepszą od tej, chyba że wydaje ci się słuszne, abym ci dał pieniądze jako zapłatę za nią".
1 Królów 21  3 Nabot zaś odpowiedział: "Niech mnie broni Jahwe przed tym, bym miał ci oddać dziedzictwo mych przodków!"
1 Królów 21  4 Więc Achab przyszedł do swego domu rozgoryczony i rozgniewany słowami, które Nabot z Jizreel wypowiedział do niego, a mianowicie: "Nie dam tobie dziedzictwa moich przodków". Następnie położył się na swoim łożu, odwrócił twarz i nic nie jadł.
1 Królów 21  5 Niebawem przyszła do niego Izebel, jego żona, i zapytała go: "Czemu duch twój jest tak rozgoryczony, że nic nie jesz?"
1 Królów 21  6 On zaś jej odpowiedział: "Bo rozmawiałem z Nabotem z Jizreel. Powiedziałem mu: Sprzedaj mi twoją winnicę za pieniądze albo, jeśli chcesz, dam ci zamiast niej inną winnicę. A on powiedział: Nie dam tobie mojej winnicy".
1 Królów 21  7 Na to rzekła do niego Izebel, jego żona: "To ty teraz tak sprawujesz rządy królewskie nad Izraelem? Wstań, jedz i bądź dobrej myśli. To ja ci dam winnicę Nabota z Jizreel".
1 Królów 21  8 Potem w imieniu Achaba napisała listy i opieczętowała jego pieczęcią, a następnie wysłała do starszyzny i dostojników, którzy byli w mieście, sąsiadujących z Nabotem.
1 Królów 21  9 W listach tak napisała: "Ogłoście post i posadźcie Nabota przed ludem.
1 Królów 21 10 Posadźcie też naprzeciw niego dwóch ludzi nikczemnych, by zaświadczyli przeciw niemu, mówiąc: "Zbluźniłeś Bogu i królowi". Potem go wyprowadźcie i kamienujcie tak, aby zmarł".
1 Królów 21 11 Jego współobywatele, starsi oraz dostojnicy, mieszkający w mieście, zrobili, jak im Izebel poleciła i jak było napisane w listach, które do nich wysłała.
1 Królów 21 12 A więc ogłosili post i posadzili Nabota przed ludem.
1 Królów 21 13 Potem przyszło dwóch ludzi nikczemnych, którzy zasiadłszy wobec niego, zaświadczyli przeciw niemu, mówiąc: "Nabot zbluźnił Bogu i królowi". Dlatego wyprowadzili go za miasto i ukamienowali go, wskutek czego zmarł.
1 Królów 21 14 Sami zaś posłali do Izebel, aby powiedzieć: "Nabot został ukamienowany i zmarł".
1 Królów 21 15 Kiedy więc Izebel usłyszała, że Nabot został ukamienowany i zmarł, powiedziała Achabowi: "Wstań, weź w posiadanie winnicę Nabota z Jizreel, której nie zgodził się dać ci za pieniądze, bo Nabot nie żyje, lecz umarł".
1 Królów 21 16 Kiedy tylko Achab usłyszał, że Nabot umarł, zaraz wstał, aby zejść do winnicy Nabota z Jizreel i wziąć ją w posiadanie.
1 Królów 21 17 Wtedy Jahwe skierował słowo do Eliasza z Tiszbe:
1 Królów 21 18 "Wstań i zejdź naprzeciw Achaba, króla izraelskiego. Jest on właśnie w Samarii, w winnicy Nabota, do której zszedł, aby wziąć ją w posiadanie.
1 Królów 21 19 I powiesz mu: "Tak mówi Jahwe: Czyż nie dokonałeś mordu, a nadto zagrabiłeś [winnicę]?" Potem powiesz mu: "Tak mówi Jahwe: Tam, gdzie psy wylizały krew Nabota, będą lizały psy również i twoją krew"".
1 Królów 21 20 Achab odpowiedział na to Eliaszowi: "Już znalazłeś mnie, mój wrogu?" Wówczas [Eliasz] rzekł: "Znalazłem, bo zaprzedałeś się, żeby czynić to, co jest złe w oczach Jahwe, <aby Go obrażać>!
1 Królów 21 21 Oto Ja sprowadzę na ciebie nieszczęście, gdyż wymiotę i wytępię z domu Achaba nawet chłopca, niewolnika i wolnego w Izraelu,
1 Królów 21 22 i postąpię z twoim rodem, jak z rodem Jeroboama, syna Nebata, i jak z rodem Baszy, syna Achiasza, za to, że Mnie do gniewu pobudziłeś i ponadto doprowadziłeś do grzechu Izraela.
1 Królów 21 23 Również i o Izebel tak mówi Jahwe: Psy będą żarły Izebel pod murem Jizreel.
1 Królów 21 24 Zmarłego z rodu Achaba w mieście będą żarły psy, a zmarłego w polu będą żarły ptaki powietrzne".
1 Królów 21 25 Naprawdę, nie było nikogo, kto by tak, jak Achab, zaprzedał się, aby czynić to, co jest złe w oczach Jahwe. Albowiem do tego skłoniła go żona jego Izebel.
1 Królów 21 26 Bardzo haniebnie postępował, służąc bożkom; zupełnie tak, jak to czynili Amoryci, których Jahwe wydziedziczył na rzecz Izraelitów.
1 Królów 21 27 Kiedy Achab usłyszał te słowa, rozdarł szaty i włożył wór na ciało oraz pościł. Kładł się też spać w worze i chodził pokornie.
1 Królów 21 28 Wtedy Jahwe skierował słowo do Eliasza z Tiszbe:
1 Królów 21 29 "Zapewne zobaczyłeś, że Achab upokorzył się przede mną? Dlatego że upokorzył się przede mną, nie dopuszczę nieszczęścia za jego życia. Nieszczęście dopuszczę na jego ród za życia jego syna".

1 Królów 22  1 Przez trzy lata panował pokój, nie było wojny między Syrią a Izraelem.
1 Królów 22  2 W trzecim roku król judzki Jozafat odwiedził króla izraelskiego.
1 Królów 22  3 Wówczas król izraelski rzekł do swoich sług: "Czyż nie wiecie, że Ramot w Gileadzie do nas należy? A my nie kwapimy się do odebrania go królowi syryjskiemu!"
1 Królów 22  4 Następnie zwrócił się do Jozafata: "Czy pójdziesz ze mną na wojnę o Ramot w Gileadzie?" Jozafat zaś odpowiedział królowi Izraela: "Ja tak, jak i ty; lud mój, jak i twój lud, konie moje, jak i twoje konie".
1 Królów 22  5 Ponadto Jozafat rzekł królowi izraelskiemu: "Najpierw zapytaj, proszę, o słowo Jahwe".
1 Królów 22  6 Król więc izraelski zgromadził około czterystu proroków i rzekł do nich: "Czy powinienem wyruszyć na wojnę o Ramot w Gileadzie, czy też powinienem tego zaniechać?" A oni odpowiedzieli: "Wyruszaj, Pan z pewnością da je w ręce króla!"
1 Królów 22  7 Jednak Jozafat rzekł: "Czy nie ma tu jeszcze jakiegoś proroka Jahwe, abyśmy mogli przez niego zapytać?"
1 Królów 22  8 Na to król izraelski odrzekł Jozafatowi: "Jest jeszcze jeden mąż, przez którego można zapytać Jahwe, ale ja go nienawidzę, bo nie prorokuje mi dobrze, tylko źle. To jest Micheasz, syn Jimli". Wtedy Jozafat powiedział: "Nie mów tak, królu".
1 Królów 22  9 Zawołał więc król izraelski któregoś dworzanina i rzekł: "Pospiesz się po Micheasza, syna Jimli!"
1 Królów 22 10 Król izraelski i Jozafat, król judzki, ubrani w szaty królewskie siedzieli na swoich tronach na placu u wrót bramy Samarii, a przed nimi prorokowali wszyscy prorocy.
1 Królów 22 11 Sedecjasz, syn Kenaany, sporządził sobie rogi żelazne i powiedział: "Tak mówi Jahwe! Nimi będziesz bódł Syrię aż do ich wytępienia".
1 Królów 22 12 I wszyscy prorocy podobnie prorokowali, mówiąc: "Idź na Ramot w Gileadzie i zwyciężaj! Jahwe je da w ręce króla".
1 Królów 22 13 Ten zaś posłaniec, który poszedł zawołać Micheasza, powiedział mu tak: "Zauważ! Przepowiednie tych proroków są jednozgodnie pomyślne dla króla. Niechże więc twoja przepowiednia będzie jak każdego z nich taką, żebyś zapowiedział powodzenie".
1 Królów 22 14 Wówczas Micheasz odrzekł: "Na życie Jahwe! Na pewno będę mówił to, co Jahwe mi powie!"
1 Królów 22 15 Potem przyszedł przed króla. Wtedy się król do niego odezwał: "Micheaszu! Czy powinniśmy wyruszyć na wojnę o Ramot w Gileadzie, czy też powinniśmy tego zaniechać?" Wtedy do niego przemówił: "Wyruszaj i zwyciężaj, a Jahwe da je w ręce króla".
1 Królów 22 16 Król zaś mu powiedział: "Ile razy ja cię mam zaklinać, żebyś mi mówił tylko prawdę w imieniu Jahwe?"
1 Królów 22 17 Wówczas rzekł: "Ujrzałem całego Izraela rozproszonego po górach, jak owce bez pasterza, i Jahwe rzekł: Nie ma nad nimi pana. Niech wróci każdy w pokoju do swego domu".
1 Królów 22 18 Wtedy król izraelski zwrócił się do Jozafata: "Czyż ci nie powiedziałem? Nie prorokuje mi pomyślności, tylko nieszczęścia!"
1 Królów 22 19 Tamten zaś dalej mówił: "Dlatego słuchaj wyroku Jahwe! Ujrzałem Jahwe siedzącego na swym tronie, a stały przy Nim po Jego prawej i po lewej stronie wszystkie zastępy niebieskie.
1 Królów 22 20 Wówczas Jahwe rzekł: "Kto zwiedzie Achaba, aby poszedł i poległ w Ramot w Gileadzie?" Gdy zaś jeden rzekł tak, a drugi mówił inaczej,
1 Królów 22 21 wystąpił pewien duch i stanąwszy przed Jahwe, powiedział: "Ja go zwiodę". Wtedy Jahwe rzekł do niego: "Jak?"
1 Królów 22 22 On zaś odrzekł: "Wyjdę i stanę się duchem kłamstwa w ustach wszystkich jego proroków". Wówczas rzekł: "Możesz zwieść, to ci się uda. Idź i tak uczyń!"
1 Królów 22 23 Oto dlatego Jahwe dał teraz ducha kłamstwa w usta tych wszystkich twoich proroków. Gdyż Jahwe już poprzednio zawyrokował twoją zgubę".
1 Królów 22 24 Wtedy Sedecjasz, syn Kenaany, podszedł i uderzył Micheasza w policzek, mówiąc: "Którędyż to duch Jahwe odszedł ode mnie, aby mówić z tobą?"
1 Królów 22 25 A Micheasz odrzekł: "Oto ty sam zobaczysz tego dnia, kiedy będziesz przechodził z ukrycia w ukrycie, aby się schować".
1 Królów 22 26 Król izraelski zaś rozkazał: "Weź Micheasza i każ go zaprowadzić do Amona, dowódcy miasta, i do syna królewskiego, Joasza,
1 Królów 22 27 i powiedz: "Tak rzekł król: Wtrąćcie go do więzienia i żywcie go chlebem i wodą jak najskąpiej aż do mego powrotu w pokoju"".
1 Królów 22 28 Na to Micheasz powiedział: "Gdybyś miał powrócić w pokoju, to znaczyłoby, że Jahwe nie mówił przeze mnie". <I dodał: "Słuchajcie wszystkie narody!">
1 Królów 22 29 Jednak król izraelski i Jozafat, król judzki, wyruszyli na Ramot w Gileadzie.
1 Królów 22 30 [Tam] król izraelski powiedział Jozafatowi: "Zanim pójdę w bój, przebiorę się, ty zaś wdziej swoje szaty". Następnie król izraelski przebrał się i dopiero wtedy przystąpił do walki.
1 Królów 22 31 A król syryjski swoim trzydziestu dwu dowódcom rydwanów wydał taki rozkaz: "Nie walczcie ani z małym, ani z wielkim, tylko z samym królem izraelskim".
1 Królów 22 32 Toteż kiedy dowódcy rydwanów zobaczyli Jozafata, powiedzieli: "Ten jest królem izraelskim". Wtedy otoczyli go, aby z nim walczyć. Wówczas Jozafat wydał okrzyk bojowy.
1 Królów 22 33 Kiedy dowódcy rydwanów spostrzegli, że nie on jest królem izraelskim, zawrócili od niego.
1 Królów 22 34 A pewien człowiek naciągnął łuk i przypadkiem ugodził króla izraelskiego między spojenia pancerza. Powiedział więc król swojemu woźnicy: "Zawróć i wywieź mnie spośród wojska, bo zostałem zraniony".
1 Królów 22 35 Tego dnia rozgorzała walka, a król utrzymał się stojąc na rydwanie naprzeciw Syryjczyków. Wieczorem zaś zmarł, a krew rany ściekała do wnętrza rydwanu.
1 Królów 22 36 O zachodzie słońca obóz obiegło wołanie: "Każdy do swego miasta i każdy do swego kraju!
1 Królów 22 37 Król zmarł!" A potem powrócili do Samarii. Następnie pogrzebano króla w Samarii.
1 Królów 22 38 Potem obmyto rydwan nad sadzawką Samarii. Wtedy psy zlizały z niego krew, a nierządnice obmyły według zapowiedzi, którą wyrzekł Jahwe.
1 Królów 22 39 A czyż pozostałe dzieje Achaba i wszystko, co uczynił, oraz dom z kości słoniowej, który zbudował, nie są opisane w Księdze Kronik Królów Izraela?
1 Królów 22 40 Achab spoczął przy swoich przodkach, a syn jego Ochozjasz został w jego miejsce królem.
1 Królów 22 41 Jozafat, syn Asy, objął władzę w Judzie w czwartym roku Achaba, króla izraelskiego.
1 Królów 22 42 W chwili objęcia rządów Jozafat miał trzydzieści pięć lat, a królował w Jerozolimie dwadzieścia pięć lat. Jego matce było na imię Azuba — córka Szilchiego.
1 Królów 22 43 Poszedł on we wszystkim drogą swego ojca, Asy. Nie zboczył z niej starając się czynić to, co słuszne w oczach Jahwe.
1 Królów 22 44 Tylko wyżyn nie usunięto. Lud składał jeszcze ofiary całopalne i kadzielne na wyżynach.
1 Królów 22 45 Jozafat zachował pokój z królem izraelskim.
1 Królów 22 46 A czyż pozostałe dzieje Jozafata i dzielność, jaką okazał i z jaką walczył, nie są opisane w Księdze Kronik Królów Judy?
1 Królów 22 47 Usunął też z kraju resztę uprawiających nierząd sakralny, który trwał za czasów jego ojca.
1 Królów 22 48 Kiedy w Edomie nie było króla, ustanowił króla.
1 Królów 22 49 Jozafat wystawił flotę dalekomorską, aby płynęła do Ofiru po złoto. Jednak nie popłynęła, bo uległa rozbiciu pod Esjon-Geber.
1 Królów 22 50 Wtedy Ochozjasz, syn Achaba, powiedział Jozafatowi: "Niech moi słudzy idą na okręty z twoimi sługami". Ale Jozafat nie chciał.
1 Królów 22 51 Jozafat spoczął przy swoich przodkach i został pochowany przy swoich przodkach w Mieście Dawida, swego praojca, a jego syn, Joram, został w jego miejsce królem.
1 Królów 22 52 Ochozjasz, syn Achaba, objął władzę w Samarii w siedemnastym roku Jozafata, króla judzkiego, i królował w Izraelu dwa lata.
1 Królów 22 53 Czynił to, co jest złe w oczach Jahwe, bo poszedł drogą swego ojca i drogą swej matki oraz drogą syna Nebata, Jeroboama, który doprowadził Izraela do grzechu. [BT w. 54]  Poszedł bowiem na służbę Baala i oddawał mu pokłon, czym rozdrażnił Boga Izraela, Jahwe, zupełnie tak jak uczynił jego ojciec.

2 Królów 1  1 Następnie — po śmierci Achaba — zbuntował się Moab przeciw Izraelowi.
2 Królów 1  2 Ochozjasz zaś wypadł przez kratę swej górnej komnaty w Samarii i chorował. Wysłał więc posłańców mówiąc do nich: "Idźcie, wywiadujcie się u Beelzebuba, boga Ekronu, czy wyzdrowieję z tej mojej choroby".
2 Królów 1  3 Lecz anioł Jahwe powiedział do Eliasza z Tiszbe: "Wstań, wyjdź naprzeciw posłańców króla Samarii i powiedz im: Czyż nie ma Boga w Izraelu, że wy idziecie wywiadywać się u Beelzebuba, boga Ekronu?
2 Królów 1  4 Dlatego tak mówi Jahwe: Z łoża, do którego wszedłeś, już nie zejdziesz, ponieważ umrzesz na pewno!" I odszedł Eliasz.
2 Królów 1  5 Kiedy posłańcy wrócili do Ochozjasza, rzekł do nich: "Czemu już powróciliście?"
2 Królów 1  6 Odpowiedzieli mu: "Jakiś człowiek wyszedł naprzeciw nas i rzekł do nas: "Idźcie, wróćcie do króla, który was wysłał, i powiedzcie mu: Tak mówi Jahwe: Czyż nie ma Boga w Izraelu, że ty polecasz wywiadywać się u Beelzebuba, boga Ekronu? Dlatego z łoża, do którego wszedłeś, już nie zejdziesz, ponieważ umrzesz na pewno!""
2 Królów 1  7 On zaś rzekł do nich: "Jak wyglądał ten człowiek, który wyszedł naprzeciw was i wypowiedział do was te słowa?"
2 Królów 1  8 Odpowiedzieli mu: "Był to człowiek w płaszczu z sierści i pasem skórzanym przepasany dokoła bioder". Wtedy zawołał: "To Eliasz z Tiszbe".
2 Królów 1  9 Posłał zatem po niego pięćdziesiątnika wraz z jego pięćdziesiątką. Przyszedł więc on do Eliasza, gdy właśnie przebywał na szczycie góry, i powiedział do niego: "Mężu Boży! Na rozkaz króla, zejdź!"
2 Królów 1 10 Odpowiadając Eliasz rzekł do pięćdziesiątnika: "Jeżeli ja jestem mężem Bo żym, niech spadnie ogień z nieba i pochłonie ciebie wraz z twoją pięćdziesiątką!"I spadł ogień z nieba i pochłonął go wraz z jego pięćdziesiątką.
2 Królów 1 11 Wtedy król powtórnie wysłał po niego innego pięćdziesiątnika wraz z jego pięćdziesiątką. Ten odezwał się i rzekł do niego: "Mężu Boży! Tak rozkazuje król: Zejdź natychmiast!"
2 Królów 1 12 Odpowiadając Eliasz rzekł do nich: "Jeżeli ja jestem mężem Bożym, niech spadnie ogień z nieba i pochłonie ciebie wraz z twoją pięćdziesiątką!" A ogień Boży spadł z nieba i pochłonął go wraz z jego pięćdziesiątką.
2 Królów 1 13 Wtedy król znowu wysłał trzeciego pięćdziesiątnika wraz z jego pięćdziesiątką. Gdy trzeci pięćdziesiątnik przyszedł, upadł na kolana przed Eliaszem i błagał go o miłosierdzie w tych słowach: "Mężu Boży! Niechże życie moje oraz życie tych sług twoich pięćdziesięciu drogie będzie w oczach twoich!
2 Królów 1 14 Oto ogień spadł z nieba i pochłonął obydwóch poprzednich pięćdziesiątników wraz z ich pięćdziesiątkami. Lecz teraz niech życie moje drogie będzie w oczach twoich!"
2 Królów 1 15 Wtedy anioł Jahwe powiedział do Eliasza: "Zejdź z nim razem, nie bój się go". Eliasz podniósł się i zszedł z nim razem do króla,
2 Królów 1 16 i powiedział do niego: "Tak mówi Jahwe: Ponieważ wysłałeś posłańców, by wywiadywać się u Beelzebuba, boga Ekronu — czyż nie ma Boga w Izraelu, by szukać Jego wyroku? — przeto z łoża, do którego wszedłeś, już nie zejdziesz, bo umrzesz na pewno!"
2 Królów 1 17 Umarł więc król według wyroku Jahwe, który Eliasz oznajmił. A brat jego, Joram, został w jego miejsce królem w drugim roku Jorama, syna Jozafata, króla judzkiego, bo [Ochozjasz] nie miał syna.
2 Królów 1 18 A czyż pozostałe czyny Ochozjasza, których dokonał, nie są opisane w Księdze Kronik Królów Izraela?

2 Królów 2  1 Kiedy Jahwe miał wśród wichru unieść Eliasza do nieba, szedł Eliasz z Elizeuszem z Gilgal.
2 Królów 2  2 Wtedy rzekł Eliasz do Elizeusza: "Zostańże tutaj, bo Jahwe posłał mnie aż do Betel". Elizeusz zaś odpowiedział: "Na życie Jahwe i na twoje życie: nie opuszczę cię!" Zatem przyszli do Betel.
2 Królów 2  3 Wtedy uczniowie proroków, którzy byli w Betel, wyszli do Elizeusza i powiedzieli do niego: "Czy wiesz, że Jahwe dzisiaj zabiera pana twego wzwyż ponad twą głowę?" On zaś odrzekł: "Również i ja to wiem. Milczcie!"
2 Królów 2  4 Wtedy powiedział do niego Eliasz: "Elizeuszu! Zostańże tutaj, bo Jahwe posłał mnie aż do Jerycha". On zaś odrzekł: "Na życie Jahwe i na twoje życie: nie opuszczę cię!" Weszli więc do Jerycha.
2 Królów 2  5 Wtedy uczniowie proroków, którzy byli w Jerychu, przybliżyli się do Elizeusza i powiedzieli do niego: "Czy wiesz, że Jahwe dzisiaj zabiera pana twojego wzwyż ponad twą głowę?" On zaś odpowiedział: "Również i ja to wiem. Milczcie!"
2 Królów 2  6 Wtedy rzekł Eliasz do niego: "Zostańże tutaj, bo Jahwe posłał mnie aż do Jordanu". Elizeusz zaś odpowiedział: "Na życie Jahwe i na twoje życie: nie opuszczę cię!" I szli dalej razem.
2 Królów 2  7 A pięćdziesiąt osób z uczniów proroków poszło i stanęło z przeciwka, z dala, podczas gdy oni obydwaj przystanęli nad Jordanem.
2 Królów 2  8 Wtedy Eliasz zdjął swój płaszcz, zwinął go i uderzył wody, tak iż się rozdzieliły w obydwie strony. A oni we dwóch przeszli po suchym łożysku.
2 Królów 2  9 Kiedy zaś przeszli, rzekł Eliasz do Elizeusza: "Żądaj, co mam ci uczynić, zanim wzięty będę od ciebie". Elizeusz zaś powiedział: "Niechby — proszę — dwie części twego ducha przeszły na mnie!"
2 Królów 2 10 On zaś odrzekł: "Trudnej rzeczy zażądałeś. Jeżeli mnie ujrzysz, jak wzięty będę od ciebie, spełni się twoje życzenie; jeśli zaś nie [ujrzysz], nie spełni się".
2 Królów 2 11 Podczas gdy oni szli i rozmawiali, oto [zjawił się] wóz ognisty wraz z rumakami ognistymi i rozdzielił obydwóch: a Eliasz wśród wichru wstąpił do niebios.
2 Królów 2 12 Elizeusz zaś patrzał i wołał: "Ojcze mój! Ojcze mój! Rydwanie Izraela i jego jeźdźcze". I już go więcej nie ujrzał. Ująwszy następnie szaty swoje, Elizeusz rozdarł je na dwie części
2 Królów 2 13 i podniósł płaszcz Eliasza, który spadł z góry od niego. Wrócił i stanął nad brzegiem Jordanu.
2 Królów 2 14 I wziął płaszcz Eliasza, który spadł z góry od niego, uderzył wody, <lecz one się nie rozdzieliły>. Wtedy rzekł: "Gdzie jest Jahwe, Bóg Eliasza?" I uderzył wody, a one rozdzieliły się w obydwie strony. Elizeusz zaś przeszedł [środkiem].
2 Królów 2 15 Uczniowie proroków, którzy byli w Jerychu, ujrzeli go z przeciwka i oświadczyli: "Duch Eliasza spoczął na Elizeuszu". Wyszli zatem naprzeciw niego, oddali mu pokłon do ziemi
2 Królów 2 16 i powiedzieli do niego: "Oto wśród twoich sług jest pięćdziesięciu dzielnych ludzi. Niechaj pójdą i poszukają pana twojego, czy go nie uniósł Duch Jahwe i nie spuścił na jakąś górę lub na jakąś dolinę". Lecz on odpowiedział: "Nie posyłajcie!"
2 Królów 2 17 A gdy nalegali na niego zbyt mocno, powiedział: "Poślijcie!" Posłali więc pięćdziesięciu mężów, którzy szukali Eliasza trzy dni i nie znaleźli go.
2 Królów 2 18 Skoro wrócili do niego, gdy przebywał w Jerychu, rzekł do nich: "Czyż wam nie powiedziałem: Nie chodźcie?"
2 Królów 2 19 Mieszkańcy miasta mówili do Elizeusza: "Patrz! Położenie miasta jest miłe, jak ty, panie mój, widzisz, lecz woda jest niezdrowa, a ziemia nie daje płodów".
2 Królów 2 20 On zaś rzekł: "Przynieście mi nową misę i włóżcie w nią soli". I przynieśli mu.
2 Królów 2 21 Wtedy podszedł do źródła wody, wrzucił w nie soli i powiedział: "Tak mówi Jahwe: Uzdrawiam te wody, już odtąd nie wyjdą stąd ani śmierć, ani niepłodność".
2 Królów 2 22 Wody więc zostały uzdrowione aż po dzień dzisiejszy — według słowa, które wypowiedział Elizeusz.
2 Królów 2 23 Stamtąd poszedł do Betel. Kiedy zaś postępował drogą, mali chłopcy wybiegli z miasta i naśmiewali się z niego wzgardliwie, mówiąc do niego: "Przyjdź no, łysku! Przyjdź no, łysku!"
2 Królów 2 24 On zaś odwrócił się, spojrzał na nich i w imię Jahwe przeklął ich. Wówczas wypadły z lasu dwa niedźwiedzie i rozszarpały czterdzieści dwoje dzieci spośród nich.
2 Królów 2 25 Stamtąd Elizeusz poszedł na górę Karmel, skąd udał się do Samarii.

2 Królów 3  1 Joram, syn Achaba, objął władzę nad Izraelem w Samarii w osiemnastym roku Jozafata, króla judzkiego, i królował dwanaście lat.
2 Królów 3  2 Czynił on to, co złe w oczach Jahwe. Jednakże nie tak bardzo, jak jego ojciec i jego matka, ponieważ usunął stelę Baala, którą sporządził jego ojciec.
2 Królów 3  3 Przylgnął jednak do grzechów, w które Jeroboam, syn Nebata, wciągnął Izraela, i nie zerwał z nimi.
2 Królów 3  4 Mesza, król Moabu, był hodowcą trzód i dostarczał królowi izraelskiemu sto tysięcy owiec i wełny ze stu tysięcy baranów.
2 Królów 3  5 Lecz po śmierci Achaba król Moabu zbuntował się przeciwko królowi izraelskiemu.
2 Królów 3  6 W tym samym czasie król Joram wyszedł z Samarii i dokonywał przeglądu całego Izraela.
2 Królów 3  7 Podróżując, polecił oświadczyć Jozafatowi, królowi judzkiemu: "Król Moabu zbuntował się przeciwko mnie. Czy zechcesz wyruszyć ze mną na wojnę przeciw Moabowi?" Odpowiedział: "Wyruszę. Ja tak, jak i ty, lud mój, jak i twój lud, konie moje, jak i twoje konie".
2 Królów 3  8 A on jeszcze zapytał: "Którą drogą wyruszymy?" Odpowiedział: "Drogą przez pustynię Edomu".
2 Królów 3  9 Zatem wyruszyli w drogę: król izraelski, król judzki i król Edomu. Kiedy zaś krążyli po drogach siedem dni, zabrakło wody dla wojska obozującego i bydła, które szło za nimi.
2 Królów 3 10 Wtedy król izraelski zawołał: "Biada! Albowiem Jahwe zwołał tych trzech królów, by ich wydać w ręce Moabu".
2 Królów 3 11 Jozafat zaś odrzekł: "Czy tu nie ma proroka Jahwe, byśmy przez niego mogli zapytać się Jahwe?" Odpowiedział jeden ze sług króla izraelskiego: "Jest tu Elizeusz, syn Szafata, który polewał wodą ręce Eliasza".
2 Królów 3 12 Jozafat zaś powiedział: "On ma słowo Jahwe". Więc król izraelski, Jozafat, i król Edomu poszli do niego.
2 Królów 3 13 Elizeusz zaś rzekł do króla izraelskiego: "Cóż ja mam do ciebie, a ty do mnie? Idź do proroków ojca twego i do proroków twojej matki!" Odpowiedział mu król Izraela: "Nie! Czy Jahwe zwołał tych trzech królów, aby ich wydać w ręce Moabu?"
2 Królów 3 14 Elizeusz odrzekł: "Na życie Jahwe Zastępów, przed którego obliczem stoję, gdybym nie miał względu na Jozafata, króla judzkiego — to ani bym na ciebie nie zważał, ani bym na ciebie nie spojrzał.
2 Królów 3 15 Teraz jednak przyprowadźcie mi harfiarza". Kiedy zaś harfiarz grał na strunach, spoczęła na nim ręka Jahwe
2 Królów 3 16 i powiedział: "Tak mówi Jahwe: Wykopcie w tym wąwozie rowy obok rowów.
2 Królów 3 17 Bo tak mówi Jahwe: Nie zobaczycie wiatru, nie zobaczycie deszczu, a przecież wąwóz ten napełni się wodą i pić będziecie wy, wasze stada i wasze bydło.
2 Królów 3 18 A jeszcze to mało w oczach Jahwe, wyda bowiem Moab w ręce wasze.
2 Królów 3 19 Zburzycie wszystkie miasta obwarowane <i wszystkie znaczniejsze miasta>. Wytniecie wszystkie drzewa użyteczne. Zasypiecie wszystkie źródła wód. Wszystkie zaś pola uprawne spustoszycie narzucając kamieni".
2 Królów 3 20 Rano więc — w porze składania ofiar z pokarmów — oto napłynęła woda drogą od strony Edomu, tak iż okolica wypełniła się wodą.
2 Królów 3 21 Kiedy wszyscy Moabici dowiedzieli się, że królowie wyruszyli, aby stoczyć z nimi bitwę, zwołali wszystkich zdolnych do noszenia broni i stanęli na granicy.
2 Królów 3 22 Kiedy rano wstali i kiedy słońce rozbłysło nad wodami, Moabici ujrzeli z oddali wodę czerwoną jak krew.
2 Królów 3 23 Powiedzieli więc: "To krew! Z pewnością królowie wycinali się nawzajem, uderzywszy jeden na drugiego. A teraz pójdźmy po lupy, Moabie!"
2 Królów 3 24 Kiedy przyszli pod obóz Izraela, Izraelici powstali i uderzyli na Moabitów, tak iż ci przed nimi rzucili się do ucieczki. Oni zaś szli naprzód i bili Moabitów.
2 Królów 3 25 Zburzyli miasta. Każdy rzucał kamienie na wszelkie pola uprawne, aby je nimi pokryć. Zasypali wszystkie źródła wody. Wycięli wszelkie drzewa użyteczne. Wreszcie pozostało tylko Kir-Chareszet, osaczyli je procarze i zaczęli na nie miotać kamienie.
2 Królów 3 26 Kiedy król Moabu ujrzał, że nie może sprostać bitwie, wziął ze sobą siedmiuset mężów dobywających miecza, aby przebić się do króla Edomu, lecz nie zdołał.
2 Królów 3 27 Wtedy wziął syna swego pierworodnego, który miał po nim panować, i złożył go jako ofiarę całopalną na murze. Wówczas wielkie oburzenie ogarnęło Izraelitów, tak iż odeszli od niego i wrócili do swojego kraju.

2 Królów 4  1 Pewna kobieta spośród żon uczniów proroków wołała do Elizeusza tymi słowami: "Twój sługa a mój mąż umarł. A ty wiesz, że twój sługa bał się Jahwe. Lecz lichwiarz przyszedł, aby zabrać sobie dwoje moich dzieci na niewolników".
2 Królów 4  2 Elizeusz zaś rzekł do niej: "Co mógłbym uczynić dla ciebie? Wskaż mi, co posiadasz w mieszkaniu". Odpowiedziała: "Służebnica twoja nie posiada niczego w mieszkaniu poza garncem oliwy".
2 Królów 4  3 On zaś rzekł: "Idź, pożycz sobie naczynia z zewnątrz od wszystkich sąsiadów twoich, naczynia puste, [tylko] nie żądaj zbyt mało.
2 Królów 4  4 Następnie wrócisz, zamkniesz drzwi za sobą i za synami i będziesz nalewała do tych wszystkich naczyń, a wypełnione odstawisz".
2 Królów 4  5 Odeszła więc od niego <i postąpiła w ten sposób>. Następnie zamknęła drzwi za sobą i za swoimi synami. Ci jej donosili naczynia, a ona nalewała.
2 Królów 4  6 Kiedy wypełniły się naczynia, rzekła do syna swego: "Przynieś mi jeszcze naczynie!" Odpowiedział jej: "Już nie ma naczyń". Wtedy oliwa przestała płynąć.
2 Królów 4  7 Poszła więc kobieta oznajmić mężowi Bożemu, który powiedział: "Idź, sprzedaj oliwę, zwróć twój dług, z reszty zaś żyjcie ty i twoi synowie!"
2 Królów 4  8 Pewnego dnia Elizeusz przechodził przez Szunem. Była tam kobieta bogata, która zawsze zapraszała go do spożycia posiłku. Ilekroć więc przechodził, udawał się tam, by spożyć posiłek.
2 Królów 4  9 Powiedziała ona do swego męża: "Oto jestem przekonana, że świętym mężem Bożym jest ten, który ciągle do nas przychodzi.
2 Królów 4 10 Przygotujmy mały pokój górny, obmurowany, i wstawmy tam dla niego łóżko, stół, krzesło i lampę. Kiedy przyjdzie do nas, to tam się uda".
2 Królów 4 11 Gdy więc pewnego dnia Elizeusz tam przyszedł, udał się do górnego pokoju i tamże położył się do snu.
2 Królów 4 12 I powiedział do Gechaziego, swojego sługi: "Zawołaj tę Szunemitkę". Zawołał ją i stanęła przed nim.
2 Królów 4 13 Rzekł do niego: "Proszę, powiedz jej: Oto podjęłaś dla nas te wszystkie starania. Co można uczynić dla ciebie? Czy można przemówić słowo za tobą do króla lub do dowódcy wojska?" Odpowiedziała: "Ja mieszkam pośród swego ludu".
2 Królów 4 14 Mówił dalej: "Co więc można uczynić dla niej?" Odpowiedział Gechazi: "Niestety, ona nie ma syna, a mąż jej jest stary".
2 Królów 4 15 Rzekł więc: "Zawołaj ją". Zawołał ją i stanęła przed wejściem.
2 Królów 4 16 I powiedział: "O tej porze za rok będziesz pieściła syna". Odpowiedziała: "Ach, <mężu Boży>, panie mój! Nie oszukuj służebnicy twojej!"
2 Królów 4 17 Potem kobieta poczęła i urodziła syna o tej samej porze, po roku, jak jej zapowiedział Elizeusz.
2 Królów 4 18 Chłopiec dorastał. Pewnego dnia wyszedł do swego ojca, do żniwiarzy
2 Królów 4 19 i odezwał się do ojca: "Moja głowa! Moja głowa!" On zaś rozkazał słudze: "Zabierz go do matki".
2 Królów 4 20 Zabrał go i zaprowadził do jego matki. Pozostał on na jej kolanach aż do południa i umarł.
2 Królów 4 21 Wtedy weszła i położyła go na łóżku męża Bożego, zamknęła za sobą drzwi i wyszła.
2 Królów 4 22 Zawołała swego męża mówiąc: "Przyślij mi — proszę — jednego ze sług z jedną oślicą. Pobiegnę do męża Bożego i wrócę".
2 Królów 4 23 Odpowiedział: "Czemu wyruszasz do niego dzisiaj? Nie ma ani nowiu, ani szabatu". Odrzekła: "Bądź spokojny!"
2 Królów 4 24 Osiodłała oślicę i rzekła do sługi swego: "Prowadź, idź! Nie zatrzymuj mnie w drodze, aż ci rozkażę".
2 Królów 4 25 Wyruszyła i dotarła do męża Bożego na górze Karmel. Kiedy mąż Boży ujrzał ją z daleka, rzekł do sługi swego, Gechaziego: "Oto owa Szunemitka.
2 Królów 4 26 Teraz więc biegnijże na jej spotkanie i zapytaj ją: Czy dobrze ci się powodzi? Czy powodzi się twojemu mężowi? Czy powodzi się twojemu dziecku?" Odpowiedziała: "Powodzi się".
2 Królów 4 27 Kiedy przyszła do męża Bożego na górę, ujęła go za nogi. A Gechazi zbliżył się, żeby ją odsunąć. Lecz mąż Boży powiedział: "Zostaw ją, bo dusza jej w smutku pogrążona, a Jahwe ukrył przede mną i nie oznajmił mi".
2 Królów 4 28 Ona zaś rzekła: "Czy ja prosiłam pana mojego o syna? Czyż nie powiedziałam: Nie oszukuj mnie?"
2 Królów 4 29 Wtedy [Elizeusz] powiedział Gechaziemu: "Przepasz biodra, weź laskę moją w dłoń, a idź! Jeżeli spotkasz kogo, nie pozdrawiaj go; a jeżeli kto ciebie pozdrowi, nie odpowiadaj mu. I położysz laskę moją na chłopcu".
2 Królów 4 30 Lecz matka chłopca rzekła: "Na życie Jahwe i na twoje życie: Nie opuszczę cię!" Wtedy Elizeusz wstał i poszedł za nią.
2 Królów 4 31 Gechazi zaś wyprzedził ich i położył laskę na chłopcu, lecz nie było ani głosu, ani znaku życia. Gechazi więc wrócił do niego i oznajmił mu, mówiąc: "Chłopiec się nie obudził".
2 Królów 4 32 Elizeusz wszedł do domu, a oto chłopiec leżał martwy na jego własnym łóżku.
2 Królów 4 33 Wszedł, zamknął drzwi za sobą i za nim i modlił się do Jahwe.
2 Królów 4 34 Następnie wszedł [na łóżko], rozciągnął się na dziecku, położył twarz swoją na jego twarzy, oczy swoje na jego oczach, dłonie swoje na jego dłoniach — i pochylony nad nim pozostawał, tak iż się ciało chłopca rozgrzało.
2 Królów 4 35 Znowu chodził po domu tam i z powrotem, wchodził [na łóżko] i pochylał się nad nim. Wtedy chłopiec ziewnął siedem razy i otworzył oczy.
2 Królów 4 36 On zaś zawołał Gechaziego, mówiąc: "Zawołaj tę Szunemitkę". Kiedy ją zawołał, a przyszła do niego, powiedział: "Zabierz twojego syna!"
2 Królów 4 37 Weszła, upadła do jego stóp i oddała mu pokłon aż do ziemi, następnie zabrała swojego syna i odeszła.
2 Królów 4 38 Elizeusz wrócił do Gilgal, podczas gdy głód był w kraju. Gdy uczniowie proroków siedzieli przed nim, rzekł do sługi swego: "Wstaw wielki kocioł i ugotuj polewkę dla uczniów prorockich".
2 Królów 4 39 Jeden zaś wyszedł na pole, aby nazbierać jarzyn. Znalazł dziką roślinę i narwał z niej pnączy dzikich kolokwint napełniając nimi swój płaszcz. Wrócił i pokrajał je do kotła z polewką — przez nieświadomość.
2 Królów 4 40 Następnie podał ludziom do spożycia. Gdy tylko skosztowali polewki, krzyknęli: "Śmierć jest w kotle, mężu Boży!" i nie mogli jeść.
2 Królów 4 41 On zaś powiedział: "Przynieście więc mąki" i wrzucił do kotła, mówiąc: "Rozlej ludziom i niech jedzą". I już nie było nic trującego w kotle.
2 Królów 4 42 Pewien człowiek przyszedł z Baal-Szalisza, przynosząc mężowi Bożemu chleba z pierwocin, dwadzieścia chlebów jęczmiennych i świeżego zboża w worku. On zaś rozkazał: "Podaj ludziom i niech jedzą".
2 Królów 4 43 Lecz sługa jego odrzekł: "Jakże to rozdzielę między stu ludzi?" A on odpowiedział: "Podaj ludziom i niech jedzą, bo tak mówi Jahwe: Nasycą się i pozostawią resztki".
2 Królów 4 44 Położył więc to przed nimi, a ci jedli i pozostawili resztki — według słowa Jahwe.

2 Królów 5  1 Naaman, wódz wojska króla syryjskiego miał wielkie znaczenie u swego pana i doznawał względów, ponieważ przez niego Jahwe spowodował ocalenie Syryjczyków. Lecz ten człowiek — <dzielny wojownik> — był trędowaty.
2 Królów 5  2 Podczas napadu kiedyś gromady Syryjczyków zabrały z ziemi Izraela młodą dziewczynę, którą przeznaczono do usług żonie Naamana.
2 Królów 5  3 Ona rzekła do swojej pani: "O, gdyby pan mój udał się do proroka, który jest w Samarii! Ten by go wtedy uwolnił od trądu".
2 Królów 5  4 Naaman więc poszedł oznajmić to swojemu panu, powtarzając słowa dziewczyny, która pochodziła z kraju Izraela.
2 Królów 5  5 A król syryjski odpowiedział: "Wyruszaj! A ja poślę list do króla izraelskiego". Wyruszył więc, zabierając ze sobą dziesięć talentów srebra, sześć tysięcy syklów złota i dziesięć ubrań zamiennych.
2 Królów 5  6 I przedłożył królowi izraelskiemu list o treści następującej: "Z chwilą gdy dojdzie do ciebie ten list, [wiedz], iż posyłam do ciebie Naamana, sługę mego, abyś go uwolnił od trądu".
2 Królów 5  7 Kiedy przeczytano list królowi izraelskiemu, rozdarł swoje szaty i powiedział: "Czy ja jestem Bogiem, żebym mógł uśmiercać i ożywiać? Bo ten poleca mi uwolnić człowieka od trądu! Tylko dobrze zastanówcie się i rozważcie, czy on nie szuka zaczepki ze mną!"
2 Królów 5  8 Lecz kiedy Elizeusz, mąż Boży, dowiedział się, iż król izraelski rozdarł swoje szaty, polecił powiedzieć królowi: "Czemu rozdarłeś szaty? Niechże on przyjdzie do mnie, a dowie się, że jest prorok w Izraelu".
2 Królów 5  9 Więc Naaman przyjechał swymi końmi, powozem, i stanął przed drzwiami domu Elizeusza.
2 Królów 5 10 Elizeusz zaś kazał mu przez posłańca powiedzieć: "Idź, obmyj się siedem razy w Jordanie, a ciało twoje będzie takie jak poprzednio i staniesz się czysty!"
2 Królów 5 11 Rozgniewał się Naaman i odszedł ze słowami: "Przecież myślałem sobie: Na pewno wyjdzie, stanie, następnie wezwie imienia Boga swego, Jahwe, poruszy ręką nad miejscem [chorym] i odejmie trąd.
2 Królów 5 12 Czyż Abana i Parpar, rzeki Damaszku, nie są lepsze od wszystkich wód Izraela? Czyż nie mogłem się w nich wykąpać i być oczyszczonym?" Pełen gniewu zawrócił, by odejść.
2 Królów 5 13 Lecz słudzy jego przybliżyli się i przemówili do niego tymi słowami: "Mój ojcze! Gdyby prorok kazał ci spełnić coś trudnego, czy byś nie wykonał? O ileż więc bardziej, jeśli ci powiedział: Obmyj się, a będziesz czysty?"
2 Królów 5 14 Odszedł więc Naaman i zanurzył się siedem razy w Jordanie według słowa męża Bożego, a ciało jego na powrót stało się jak ciało małego dziecka i został oczyszczony.
2 Królów 5 15 Wtedy wrócił do męża Bożego z całym orszakiem, wszedł i stanął przed nim, mówiąc: "Oto przekonałem się, że na całej ziemi nie ma Boga poza Izraelem! A teraz zechciej przyjąć dar wdzięczności od twego sługi!"
2 Królów 5 16 On zaś od powiedział: "Na życie Jahwe, przed którego obliczem stoję — nie wezmę!" Tamten nalegał na niego, aby przyjął, lecz on odmówił.
2 Królów 5 17 Wtedy Naaman rzekł: "Jeśli już nie [chcesz], to niechże dadzą twemu słudze tyle ziemi, ile para mułów unieść może, ponieważ odtąd twój sługa nie będzie składał ofiary całopalnej ani ofiary krwawej innym bogom, jak tylko Jahwe!
2 Królów 5 18 To jedynie niech Jahwe przebaczy twemu słudze: kiedy pan mój wchodzi do świątyni Rimmona, aby tam oddać pokłon, opiera się na moim ramieniu — wtedy i ja muszę oddać pokłon w świątyni Rimmona, <podczas gdy on oddaje pokłon>. Tę jedynie czynność niech Jahwe przebaczy twemu słudze!"
2 Królów 5 19 On zaś odpowiedział mu: "Idź w pokoju". Kiedy odszedł od niego szmat drogi,
2 Królów 5 20 Gechazi, sługa Elizeusza, męża Bożego, powiedział sobie: "Oto mój pan oszczędził tego Syryjczyka, Naamana, nie przyjmując od niego rzeczy, które przyniósł. Na życie Jahwe — pobiegnę za nim i wezmę od niego cośkolwiek".
2 Królów 5 21 I pobiegł Gechazi za Naamanem. Kiedy Naaman ujrzał, że biegnie za nim, wyskoczył z wozu na jego spotkanie i powiedział: "Czy [wszystko] jest dobrze?"
2 Królów 5 22 Odpowiedział: "Dobrze. Pan mój polecił mi powiedzieć: W tej oto chwili przyszli do mnie dwaj młodzieńcy z góry Efraima, uczniowie proroków. Daj mi — proszę — jeden talent srebra i dwa ubrania zamienne".
2 Królów 5 23 Odpowiedział Naaman: "Racz przyjąć dwa talenty. Nalegał na niego, zawiązał dwa talenty srebra w dwóch workach, do tego dwa ubrania zamienne; wręczył dwom swoim sługom, którzy je nie śli przed nim.
2 Królów 5 24 Kiedy przyszedł do Ofelu, Gechazi odebrał te rzeczy z ich rąk i ułożył w domu. Następnie odprawił mężów, którzy odeszli.
2 Królów 5 25 Sam zaś poszedł i stawił się przed swoim panem, a Elizeusz zapytał go: "Skąd ty idziesz, Gechazi?" Odparł: "Sługa twój nigdzie nie chodził".
2 Królów 5 26 Lecz on powiedział do niego: "Nie, serce moje ci towarzyszyło, kiedy ktoś odwrócił się na wozie swoim na twoje spotkanie. Czy teraz jest czas brać srebro, aby nabywać ubrania, drzewa oliwne, winnice, drobne i duże bydło, niewolników i niewolnice?
2 Królów 5 27 A trąd Naamana przylgnie do ciebie i do twojego potomstwa na zawsze". Gechazi więc oddalił się od niego biały od trądu jak śnieg.

2 Królów 6  1 Uczniowie proroków powiedzieli do Elizeusza: "Oto miejsce, w którym my z tobą mieszkamy, jest za ciasne dla nas.
2 Królów 6  2 Chcemy iść nad Jordan, i niech każdy stamtąd weźmie jedną belkę, abyśmy urządzili sobie schronienie, gdzie moglibyśmy zamieszkać". Odpowiedział: "Idźcie".
2 Królów 6  3 Ktoś odezwał się: "Racz — proszę — iść razem ze sługami twoimi". Odpowiedział: "Pójdę"
2 Królów 6  4 i poszedł z nimi. Przyszedłszy nad Jordan, ścinali drzewa.
2 Królów 6  5 Wówczas jednemu przy ścinaniu pnia siekiera wpadła do wody i zawołał: "Ach, panie! — i to jeszcze pożyczona".
2 Królów 6  6 Lecz mąż Boży zapytał: "Gdzie upadła?" On zaś wskazał mu miejsce. Wtedy odłupał kawał drewna, wrzucił tam i sprawił, że siekiera wypłynęła.
2 Królów 6  7 I powiedział: "Wyjmij [ją] sobie!" On zaś wyciągnąwszy rękę, chwycił ją.
2 Królów 6  8 Król syryjski był w wojnie z Izraelem. Odbył naradę ze swoimi sługami, oświadczając, że chce rozbić obóz na pewnym określonym miejscu.
2 Królów 6  9 Wtedy mąż Boży polecił powiedzieć królowi izraelskiemu: "Strzeż się przechodzić przez owo miejsce, bo tamtędy schodzą Syryjczycy".
2 Królów 6 10 Król izraelski posłał [mężów] na owo miejsce, które mu wskazał mąż Boży i przed którym go ostrzegł, i miał się na baczności. Tak było nie raz, nie dwa.
2 Królów 6 11 Przeraziło się serce króla syryjskiego z powodu tej sprawy. Zwołał więc sługi swoje i zapytał ich: "Czemu nie wskazujecie mi, kto zdradza nas przed królem izraelskim?"
2 Królów 6 12 Od powiedział mu jeden ze sług jego: "Nie, panie mój, królu! To Elizeusz, który jest prorokiem w Izraelu, oznajmia królowi izraelskiemu słowa, które ty wymawiasz w swoim pokoju sypialnym".
2 Królów 6 13 A on odpowiedział: "Idźcie i zobaczcie, gdzie on się znajduje, a ja każę go ująć". Doniesiono mu: "Oto jest w Dotan".
2 Królów 6 14 Wtedy wysłał tam konie, rydwany i silny oddział wojska. Wyruszyli w nocy i otoczyli miasto.
2 Królów 6 15 Kiedy sługa męża Bożego wstał rano i wyszedł, oto wojsko razem z końmi i rydwanami otaczało miasto. Wtedy sługa jego powiedział do niego: "Ach, panie! Jakże postąpimy?"
2 Królów 6 16 Odpowiedział: "Nie lękaj się, bo liczniejsi są ci, co są z nami, aniżeli ci, co są z nimi".
2 Królów 6 17 Potem Elizeusz modlił się tymi słowami: "Jahwe! Racz otworzyć oczy jego, aby widział". Jahwe otworzył oczy sługi, a on zobaczył: oto góra pełna była ognistych rumaków i rydwanów otaczających Elizeusza.
2 Królów 6 18 Kiedy Syryjczycy schodzili do niego, Elizeusz modlił się do Jahwe tymi słowami: "Dotknij — proszę — tych ludzi ślepotą". I dotknął ich Jahwe ślepotą według prośby Elizeusza.
2 Królów 6 19 Wtedy Elizeusz odezwał się do nich: "To nie ta droga, to nie to miasto. Chodźcie za mną, a zaprowadzę was do człowieka, którego szukacie". I zaprowadził ich do Samarii.
2 Królów 6 20 Kiedy weszli do Samarii, Elizeusz powiedział: "Jahwe! Otwórz im oczy, aby widzieli". Jahwe otworzył im oczy i widzieli, że byli właśnie w pośrodku Samarii!
2 Królów 6 21 Jak tylko król izraelski ujrzał ich, powiedział do Elizeusza: "Czy mam ich zabić, mój ojcze?"
2 Królów 6 22 Odpowiedział: "Nie zabijaj! Czy zabijasz tych, których pojmałeś swoim mieczem i swoim łukiem? Daj im chleba i wody, aby jedli i pili, a następnie wrócili do swego pana".
2 Królów 6 23 Więc zgotował im wielką ucztę. Kiedy się najedli i napili, odprawił ich, i odeszli do swojego pana. Odtąd już oddziały Syryjczyków nie wpadały do kraju Izraela.
2 Królów 6 24 Potem Ben-Hadad, król syryjski, ściągnął całe swoje wojsko, wyruszył i oblegał Samarię.
2 Królów 6 25 Powstał zatem wielki głód w Samarii. Bo oto nieprzyjaciele oblegali ją, tak iż głowa osła kosztowała osiemdziesiąt srebrnych syklów, a ćwiartka kaba dzikiej cebuli pięć syklów srebra.
2 Królów 6 26 Kiedy król izraelski przechodził po murze, pewna kobieta zawołała do niego: "Wspomóż mnie, panie mój, królu!"
2 Królów 6 27 Odpowiedział: "Jahwe ciebie nie wspomaga, z czego ja mam ciebie wspomóc? Czy z klepiska lub tłoczni?"
2 Królów 6 28 Następnie król rzekł do niej: "Co tobie jest?" Odpowiedziała: "Ta oto kobieta powiedziała mi: "Daj twojego syna, a zjemy go dzisiaj, mojego zaś syna zjemy jutro".
2 Królów 6 29 Ugotowałyśmy więc mojego syna i zjadłyśmy go. Dnia następnego powiedziałam do niej: "Daj twego syna, żebyśmy go zjadły", lecz ona ukryła swojego syna".
2 Królów 6 30 Kiedy król usłyszał słowa kobiety, rozdarł swoje szaty. Gdy zaś przechadzał się po murze, lud widział, że pod spodem nosił wór na swoim ciele.
2 Królów 6 31 Oświadczył wtedy: "To niech mi uczyni Bóg i tamto dorzuci, jeżeli głowa Elizeusza, syna Szafata, pozostanie na nim jeszcze dzisiaj!"
2 Królów 6 32 Kiedy Elizeusz siedział w swoim domu, a starszyzna siedziała razem z nim, król wysłał przed sobą człowieka. Lecz zanim posłaniec wszedł do Elizeusza, ten odezwał się do starszyzny: "Czy widzicie, że ten syn zabójcy posłał [kogoś] po moją głowę? Uważajcie! W chwili gdy posłaniec będzie wchodził, zamknijcie drzwi i powstrzymajcie go nimi. Czyż za nim nie słychać odgłosów kroków jego pana?"
2 Królów 6 33 Gdy jeszcze rozmawiał z nimi, oto król przystąpił do niego i powiedział: "Patrz! To nieszczęście pochodzi od Jahwe. Dlaczego mam jeszcze nadzieję pokładać w Jahwe?"

2 Królów 7  1 Elizeusz zaś odpowiedział: "Posłuchajcie słowa Jahwe! Tak mówi Jahwe: Jutro o tej samej porze jedna sea najczystszej mąki będzie za jednego sykla, dwie sea jęczmienia też za jednego sykla — w bramie Samarii!"
2 Królów 7  2 W odpowiedzi na to tarczownik, na którego ramieniu król się wspierał, rzekł do męża Bożego: "Chociażby nawet Jahwe zrobił okna w niebiosach, czy mogłoby spełnić się to słowo?" Odpowiedział [Elizeusz]: "Ty właśnie ujrzysz to swoimi oczami, lecz jeść z tego nie będziesz!"
2 Królów 7  3 Czterech trędowatych znajdowało się u wejścia bramy. Jeden do drugiego powiedział: "Po cóż tutaj siedzimy, aż pomrzemy?
2 Królów 7  4 Jeżeli powiemy: Chodźmy do miasta — a w mieście panuje głód — to tam umrzemy. Jeżeli zaś zostaniemy tutaj, również umrzemy. A teraz — nuże — zbiegnijmy do obozu Syryjczyków. Jeżeli nas pozostawią przy życiu, to będziemy żyli. Jeżeli zaś nas zabiją, to umrzemy".
2 Królów 7  5 Powstali zatem o zmierzchu, aby wejść do obozu Syryjczyków. Dotarli aż do krańca obozu Syryjczyków: a oto nie było tam nikogo!
2 Królów 7  6 Pan bowiem sprawił, że w obozie Syryjczyków usłyszano turkot rydwanów, tętent koni i wrzawę ogromnego wojska, tak iż mówili jeden do drugiego: "Oto król izraelski najął przeciwko nam królów chetyckich i królów egipskich, aby ruszyli przeciwko nam".
2 Królów 7  7 Powstali więc [Syryjczycy] i uciekli o zmierzchu, zostawiając swoje namioty, swoje konie, swoje osły, obóz — tak jak był — i uciekli, aby ratować życie.
2 Królów 7  8 Owi trędowaci zaś dotarli aż do krańca obozu, weszli do jakiegoś namiotu, jedli i pili. Następnie wynieśli stamtąd srebro, złoto i ubrania, które poszli ukryć. Potem wrócili, weszli do innego namiotu, unieśli stamtąd łup, który poszli ukryć.
2 Królów 7  9 Wtedy powiedział jeden do drugiego: "Nie postępujemy właściwie. Dzień dzisiejszy jest dniem radosnej nowiny, a my milczymy. Jeżeli będziemy zwlekali aż do brzasku porannego, to spotka nas kara. Nuże, chodźmy teraz i zanieśmy wieść do pałacu królewskiego".
2 Królów 7 10 Poszli tam, zawołali na straże miasta i oznajmili im: "Weszliśmy do obozu Syryjczyków. Lecz nie ma tam nikogo, nawet nie słychać żadnego głosu ludzkiego, tylko konie na uwięzi, osły na uwięzi i namioty — tak jak były".
2 Królów 7 11 Strażnicy nawołując się zanieśli wieść do wnętrza pałacu królewskiego.
2 Królów 7 12 Król wstał w nocy i powiedział do sług swoich: "Chcę wam wyjaśnić, co knują Syryjczycy przeciwko nam. Wiedzą, że głodujemy. Dlatego wyszli z obozu, aby się ukryć na polu, mówiąc: Kiedy wyjdą z miasta, przychwycimy ich żywych i wtargniemy do miasta".
2 Królów 7 13 Jeden ze sług jego odpowiedział: "Niechże wezmą pięć koni z tych, które tu żywe pozostały — będzie z nimi tak, jak z całym mnóstwem Izraela, które ginie — poślijmy i zróbmy wywiad".
2 Królów 7 14 Wzięto więc dwa rydwany z końmi, które król wysłał za wojskiem Syryjczyków, polecając: "Jedźcie i badajcie!"
2 Królów 7 15 Ruszyli oni za Syryjczykami aż do Jordanu. Oto cała droga pełna była szat i broni, które Syryjczycy porzucili podczas swej ucieczki. Posłańcy wrócili i powiadomili króla.
2 Królów 7 16 Wówczas lud wyszedł i złupił obóz Syryjczyków. Wtedy jedna sea najczystszej mąki kosztowała jednego sykla, dwie sea jęczmienia też jednego sykla — według słowa Jahwe.
2 Królów 7 17 Król rozkazał, żeby tarczownik — na którego ramieniu się wspierał — sprawował nadzór w bramie. Lecz tłum zadeptał go w bramie na śmierć — tak jak przepowiedział mąż Boży, który mówił w chwili przyjścia króla do niego.
2 Królów 7 18 Kiedy bowiem mąż Boży powiedział do króla: "Jutro o tej samej porze dwie sea jęczmienia będą za jednego sykla, a jedna sea najczystszej mąki za jednego sykla — w bramie Samarii 
2 Królów 7 19 to tarczownik odpowiedział mężowi Bożemu: "Chociażby nawet Jahwe zrobił okna w niebiosach, czy mogłoby się spełnić to słowo?" On zaś rzekł: "Ty właśnie ujrzysz to swoimi oczami, lecz jeść z tego nie będziesz".
2 Królów 7 20 I tak się z nim stało. Zadeptał go bowiem tłum w bramie na śmierć.

2 Królów 8  1 Elizeusz powiedział do kobiety, której syna wskrzesił: "Wstań, idź razem z rodziną twoją, zamieszkaj na obczyźnie — tam gdzie będziesz mogła — ponieważ Jahwe zesłał głód. Idzie on już na kraj na okres siedmiu lat".
2 Królów 8  2 Kobieta wstała i spełniła to, co powiedział mąż Boży. Poszła ona razem z rodziną swoją i zamieszkała na obczyźnie w kraju Filistynów przez siedem lat.
2 Królów 8  3 Po upływie siedmiu lat kobieta wróciła z kraju Filistynów i udała się do króla, błagając o zwrot jej domu i jej pola.
2 Królów 8  4 Król zaś — w czasie rozmowy z Gechazim, sługą męża Bożego — powiedział: "Opowiedz mi wszystkie wielkie dzieła, których dokonał Elizeusz".
2 Królów 8  5 Podczas gdy Gechazi opowiadał królowi, jak wskrzesił zmarłego, właśnie nadeszła kobieta, której syna wskrzesił, i odwołała się do króla w sprawie domu i pola. Wtedy Gechazi powiedział: "Panie mój, królu, oto kobieta i oto jej syn, którego wskrzesił Elizeusz".
2 Królów 8  6 Król wypytał kobietę, a ona mu opowiedziała. Wtedy król przydzielił jej jednego dworzanina, nakazując: "Przywróć jej całą posiadłość oraz wszystkie dochody z pola od dnia, odkąd opuściła kraj aż do dzisiaj".
2 Królów 8  7 Elizeusz przyszedł do Damaszku. Kiedy Ben-Hadad, król Damaszku, chorował, oznajmiono mu: "Mąż Boży przyszedł aż tutaj".
2 Królów 8  8 Wtedy król powiedział do Chazaela: "Weź dar ze sobą, idź na spotkanie męża Bożego i przez niego wypytaj się Jahwe, czy wyzdrowieję z tej choroby".
2 Królów 8  9 Poszedł więc Chazael na jego spotkanie, wziął dary ze sobą i wszelkie kosztowności z Damaszku — obładowując czterdzieści wielbłądów. Przyszedł i stanął przed nim mówiąc: "Twój syn, Ben-Hadad, król syryjski, posłał mnie do ciebie z pytaniem: "Czy wyzdrowieję z tej choroby?""
2 Królów 8 10 Odpowiedział mu Elizeusz: "Idź i powiedz mu: "Będziesz żył na pewno". Lecz Jahwe objawił mi, że na pewno umrze".
2 Królów 8 11 Następnie utkwił swój wzrok, wytężył go bardzo mocno i zapłakał mąż Boży.
2 Królów 8 12 A Chazael zapytał: "Dlaczego pan mój płacze?" Odpowiedział: "Ponieważ wiem, co złego uczynisz synom Izraela: Ich warownie zniszczysz ogniem, kwiat ich wojowników pozabijasz, ich drobne dzieci roztrzaskasz, a ich brzemienne kobiety będziesz rozpruwał".
2 Królów 8 13 Wtedy Chazael zawołał: "Czymże jest twój sługa — ten [zdechły] pies — żeby miał wykonać to straszne dzieło?" Elizeusz odpowiedział: "Jahwe objawił mi, że będziesz królem Syrii".
2 Królów 8 14 Oddalił się więc Chazael od Elizeusza i poszedł do swego pana, który go zapytał: "Co tobie powiedział Elizeusz?" A on odrzekł: "Po-wiedział mi, że na pewno będziesz żył".
2 Królów 8 15 Następnego dnia Chazael wziął nakrycie, zamoczył w wodzie i rozciągnął na jego twarzy, tak iż on umarł. Chazael zaś w jego miejsce został królem.
2 Królów 8 16 W piątym roku Jorama, syna Achaba, króla izraelskiego, Joram, syn Jozafata, został królem judzkim.
2 Królów 8 17 W chwili objęcia władzy miał trzydzieści dwa lata i królował osiem lat w Jerozolimie.
2 Królów 8 18 Kroczył on drogą królów izraelskich — podobnie jak czynił ród Achaba — ponieważ córka Achaba była jego żoną. Czynił on to, co złe w oczach Jahwe.
2 Królów 8 19 Jednakże Jahwe nie chciał zniszczyć Judy ze względu na swego sługę, Dawida — tak jak mu obiecał, iż da mu przed sobą płomyk na zawsze.
2 Królów 8 20 Za jego czasu Edom wyrwał się spod władzy Judy i wybrał sobie króla.
2 Królów 8 21 Wtedy Joram ze wszystkimi rydwanami przeszedł do Sair. Kiedy powstał w nocy [do natarcia], uderzyli na niego Edomici, którzy okrążyli jego oraz dowódców rydwanów. Lud zaś uciekł do swoich namiotów.
2 Królów 8 22 Edom zatem wyrwał się spod władzy Judy aż do dnia dzisiejszego. W tym samym czasie odpadła i Libna.
2 Królów 8 23 A czyż pozostałe dzieje Jorama i wszystkie jego czyny nie są opisane w Księdze Kronik Królów Judy?
2 Królów 8 24 I spoczął Joram ze swymi przodkami, i pochowano go obok przodków w Mieście Dawidowym; syn zaś jego Ochozjasz został w jego miejsce królem.
2 Królów 8 25 W dwunastym roku Jorama, syna Achaba, króla Izraela — Ochozjasz, syn Jorama, został królem Judy.
2 Królów 8 26 W chwili objęcia władzy Ochozjasz miał dwadzieścia dwa lata i królował jeden rok w Jerozolimie. Jego matka miała na imię Atalia, wnuczka Omriego, króla izraelskiego.
2 Królów 8 27 Kroczył on drogą rodu Achaba i czynił to, co złe w oczach Jahwe, jak ród Achaba, ponieważ był spowinowacony z rodem Achaba.
2 Królów 8 28 Ochozjasz wyruszył z Joramem, synem Achaba, na wojnę przeciw Chazaelowi, królowi syryjskiemu, w Ramot w Gileadzie. Lecz Syryjczycy zranili Jorama.
2 Królów 8 29 Zatem król Joram wycofał się do Jizreel, aby leczyć się z ran, które mu zadali Syryjczycy w Ramot, kiedy walczył przeciw Chazaelowi, królowi syryjskiemu. Wtedy. Ochozjasz, syn Jorama, król judzki, przyszedł odwiedzić Jorama, syna Achaba, w Jizreel, ponieważ był chory.

2 Królów 9  1 Prorok Elizeusz wezwał jednego z uczniów prorockich i powiedział mu: "Przepasz biodra, weź z sobą to naczyńko z oliwą i idź do Ramot w Gileadzie.
2 Królów 9  2 Przyszedłszy tam, rozejrzyj się za Jehu, synem Jozafata, syna Nimsziego. Wejdź i nakłoń go, by podniósł się z grona swoich towarzyszów i zaprowadź go do najskrytszej izby.
2 Królów 9  3 Wtedy weźmiesz naczyńko z oliwą i wylejesz ją na jego głowę, mówiąc: "Tak mówi Jahwe: Namaściłem cię na króla nad Izraelem". Następnie otworzysz drzwi i uciekniesz bezzwłocznie".
2 Królów 9  4 Młodzieniec więc <młody prorok> udał się do Ramot w Gileadzie.
2 Królów 9  5 Kiedy przyszedł, oto dowódcy wojska siedzieli razem. A on powiedział: "Mam ci powiedzieć słowo, wodzu!" Jehu zapytał: "Komu z nas wszystkich?" Odpowiedział: "Tobie, wodzu".
2 Królów 9  6 Wtedy [Jehu] podniósł się i wszedł do domu. Tamten zaś wylał mu na głowę oliwę, mówiąc do niego: "Tak mówi Jahwe, Bóg Izraela: Namaściłem cię na króla nad ludem Jahwe, nad Izraelem.
2 Królów 9  7 Wytracisz ród Achaba, twego władcy, a ja pomszczę krew sług moich, proroków, i krew wszystkich sług Jahwe na Izebeli.
2 Królów 9  8 Zginie cała rodzina Achaba. Wytępię Achabowi nawet chłopca, niewolnika i wolnego w Izraelu.
2 Królów 9  9 I postąpię z rodziną Achaba jak z rodziną Jeroboama, syna Nebata, i jak z domem Baszy, syna Achiasza.
2 Królów 9 10 Izebelę zaś pożrą psy na polu Jizreel, a nikt [jej] nie pochowa". Następnie otworzył drzwi i uciekł.
2 Królów 9 11 Jehu wyszedł do sług swego władcy, którzy go zapytali: "Czy wszystko dobrze u ciebie? Po co ten szaleniec przyszedł do ciebie?" Odpowiedział im: "Wiecie, co za człowiek i jaka jego gadanina".
2 Królów 9 12 Lecz oni powiedzieli: "Kłamstwo! Opowiedz nam!" Wtedy rzekł: "Tak a tak powiedział do mnie: "Tak mówi Jahwe: Namaściłem cię na króla Izraela"".
2 Królów 9 13 Wtedy pospiesznie zdjęli swoje okrycia, rozesłali je pod nim, na samych stopniach, zatrąbili i ogłosili: "Jehu jest królem!"
2 Królów 9 14 Jehu, syn Jozafata, syna Nimsziego, uknuł spisek przeciw Joramowi. Otóż Joram wraz z całym Izraelem strzegł Ramot w Gileadzie przed Chazaelem, królem syryjskim.
2 Królów 9 15 Jednakże król Joram wycofał się do Jizreel, aby leczyć się z ran, które mu zadali Syryjczycy, gdy walczył przeciw Chazaelowi, królowi syryjskiemu. — Jehu powiedział: "Jeżeli jest taka wola wasza, niech żaden zbieg nie wychodzi z miasta, aby zanieść wieść do Jizreel".
2 Królów 9 16 Następnie Jehu wsiadł na rydwan i wyruszył do Jizreel, ponieważ Joram tam wypoczywał. A Ochozjasz, król judzki, przybył odwiedzić Jorama.
2 Królów 9 17 Kiedy stojący na czatach na wieży w Jizreel ujrzał orszak Jehu w pochodzie, zawołał: "Widzę orszak". Joram zaś rozkazał: "Weź jeźdźca, poślij naprzeciw nich i niech zapyta, czy [przyjście ich oznacza] pokój".
2 Królów 9 18 Więc jeździec na koniu ruszył naprzeciw niego i powiedział: "Tak mówi król: Czy [przyjście to oznacza] pokój?" Odpowiedział Jehu: "Co ciebie obchodzi pokój? Jedź za mną!" Stojący zaś na czatach oznajmił: "Przyszedł posłaniec do nich, lecz nie wraca".
2 Królów 9 19 Wysłał więc król drugiego jeźdźca na koniu, który podjechał do nich i powiedział: "Tak mówi król: Czy [przyjście to oznacza] pokój?" Odpowiedział Jehu: "Co ciebie obchodzi pokój? Jedź za mną!"
2 Królów 9 20 Stojący zaś na czatach oznajmił: "Przyszedł aż do nich, lecz nie wraca. A sposób jego jazdy jest podobny do jeżdżenia Jehu, wnuka Nimsziego, ponieważ jeździ szaleńczo!"
2 Królów 9 21 Wtedy Joram kazał zaprzęgać. Zaprzężono więc jego rydwan. Zatem Joram, król izraelski, i Ochozjasz, król judzki -każdy na swoim rydwanie — wyruszyli naprzeciw Jehu; spotkali go na polu Nabota z Jizreel.
2 Królów 9 22 Kiedy Joram ujrzał Jehu, zapytał: "Czy [przyjście to oznacza] pokój, Jehu?" Ten zaś odpowiedział: "Jaki pokój? Gdy jeszcze trwają czyny nierządne twojej matki Izebeli i liczne jej czarodziejstwa!"
2 Królów 9 23 Wtedy Joram zawrócił i rzucił się do ucieczki, wołając do Ochozjasza: "Zdrada, Ochozjaszu!"
2 Królów 9 24 Lecz Jehu chwycił ręką za łuk i trafił Jorama między ramiona, tak iż strzała przeszyła jego serce, a on padł na swój rydwan.
2 Królów 9 25 Wtedy Jehu rzekł do Bidkara, swego tarczownika: "Zabierz i rzuć go na rolę Nabota z Jizreel. Bo przypomnij sobie: Ja i ty jechaliśmy konno we dwóch za jego ojcem Achabem, kiedy Jahwe wypowiedział przeciw niemu ten wyrok:
2 Królów 9 26 "Naprawdę, widziałem wczoraj wieczorem krew Nabota i krew synów jego — wyrocznia Jahwe. I odpłacę tobie na tym polu — wyrocznia Jahwe". Teraz więc zabierz i rzuć go na pole — według słowa Jahwe".
2 Królów 9 27 Kiedy Ochozjasz, król judzki, zobaczył to, uciekał drogą na Bet-Haggan. Lecz Jehu ścigał go i rozkazał: "W tego również bijcie!" Zranili go więc na jego rydwanie u wejścia do Gur, które leży przy Jibleam. A on uciekał dalej do Megiddo, gdzie umarł.
2 Królów 9 28 Słudzy jego przewieźli go do Jerozolimy i pochowali go w grobie jego, razem z przodkami, w Mieście Dawidowym.
2 Królów 9 29 W jedenastym roku Jorama, syna Achaba, został Ochozjasz królem judzkim.
2 Królów 9 30 Kiedy Jehu wszedł do Jizreel, a Izebel się o tym dowiedziała, poczerniła sobie powieki, ustroiła głowę i patrzała z góry przez okno.
2 Królów 9 31 Gdy Jehu wchodził przez bramę, zawołała: "Czy dobrze ci się powodzi, Zimri, zabójco swego pana?"
2 Królów 9 32 On zaś podniósł głowę w stronę okna i zawołał: "Kto jest ze mną? Kto?" I spojrzeli ku niemu z góry dwaj lub trzej eunuchowie.
2 Królów 9 33 Wtedy rozkazał: "Wyrzućcie ją!" I wyrzucili ją, a krew jej obryzgała mur i konie, które ją roztratowały.
2 Królów 9 34 Następnie wszedł, a kiedy najadł się i napił, powiedział: "Zajmijcie się tą przeklętą i pochowajcie ją, ponieważ jest córką króla".
2 Królów 9 35 Wyszli, aby ją pogrzebać, lecz znaleźli po niej tylko czaszkę, nogi i dłonie.
2 Królów 9 36 Kiedy wrócili i oznajmili mu, powiedział: "Oto słowo Jahwe, które wypowiedział przez sługę swego Eliasza z Tiszbe: "Na polu Jizreel psy będą żarły ciało Izebeli.
2 Królów 9 37 A trup Izebeli będzie jak gnój na polu w obrębie Jizreel, tak że nie będzie można powiedzieć: To jest Izebel"".

2 Królów 10  1 W Samarii było siedemdziesięciu synów Achaba. Jehu napisał list i wysłał go do Samarii, do przywódców miasta, do starszyzny i do opiekunów dzieci Achaba — list treści następującej:
2 Królów 10  2 "Teraz, gdy dotrze do was to pismo, macie ze sobą synów pana waszego, macie rydwany i konie, miasto warowne oraz broń.
2 Królów 10  3 Obmyślcie więc, kto z synów pana waszego jest najlepszy i najodpowiedniejszy, posadźcie go na tronie jego ojca i bijcie się o dom pana waszego".
2 Królów 10  4 Ogarnęła ich bardzo wielka trwoga i powiedzieli: "Oto dwaj królowie mu się nie oparli, a jakże my się oprzemy?"
2 Królów 10  5 Wtedy marszałek dworu, rządca miasta, starszyzna i wychowawcy przekazali Jehu tę odpowiedź: "Jesteśmy twoimi sługami. Wszystko, cokolwiek rozkażesz nam, wypełnimy. Nikogo nie wybierzemy na króla. Czyń, co uznasz za słuszne".
2 Królów 10  6 Jehu napisał do nich drugi list tej treści: "Jeżeli jesteście ze mną i słuchacie mego rozkazu, weźcie głowy synów waszego pana i przyjdźcie do mnie jutro o tym samym czasie do Jizreel". A synowie króla, siedemdziesięciu ludzi, przebywali u znakomitych obywateli miasta, którzy ich wychowywali.
2 Królów 10  7 Skoro tylko list ten przyszedł do nich, wzięli synów króla, zamordowali wszystkich siedemdziesięciu, głowy ich włożyli do koszów i posiali do niego, do Jizreel.
2 Królów 10  8 Posłaniec przyszedł oznajmić mu: "Przyniesiono głowy synów króla". On zaś powiedział: "Ułóżcie je w dwa stosy u wejścia bramy aż do rana".
2 Królów 10  9 Rano zaś wyszedł i stojąc przemówił do całego ludu: "Jesteście bez winy. Oto ja uknułem spisek przeciwko panu mojemu i zabiłem go. Lecz kto zabił tych wszystkich?
2 Królów 10 10 Zrozumiejcież nareszcie, że nic ze słowa Jahwe, które wypowiedział przeciw domowi Achaba, nie przepadnie. Jahwe wykonał to, co powiedział przez sługę swego, Eliasza".
2 Królów 10 11 I Jehu pozabijał wszystkich pozostałych z rodziny Achaba w Jizreel, wszystkich jego możnych, zaufanych i kapłanów, tak iż nikomu z nich nie pozwolił umknąć.
2 Królów 10 12 Następnie wstał i wyruszył do Samarii. Kiedy Jehu był w drodze, w Szałasach Pasterskich,
2 Królów 10 13 napotkał braci Ochozjasza, króla judzkiego, i zapytał: "Kto wy jesteście?" Odpowiedzieli: "Jesteśmy braćmi Ochozjasza i przyszliśmy pozdrowić synów króla i synów królowej matki".
2 Królów 10 14 Wtedy rozkazał: "Uchwyćcie ich żywych!" Więc przychwycono ich żywych i zamordowano ich nad cysterną Szałasów, czterdziestu dwóch ludzi. Nie oszczędził z nich ani jednego.
2 Królów 10 15 Odszedłszy stamtąd, Jehu spotkał Jonadaba, syna Rekaba, który mu wyszedł naprzeciw i pozdrowił go. Zapytał go: "Czy serce twoje jest szczere, jak serce moje w stosunku do serca twego?" Odpowiedział Jonadab: "Tak jest". — "Jeżeli tak, podaj mi swą rękę". Podał mu swą rękę, a on posadził go przy sobie na rydwanie
2 Królów 10 16 i powiedział: "Chodź ze mną, a zobaczysz moją gorliwość dla Jahwe". I jechał z nim na swoim rydwanie.
2 Królów 10 17 Następnie wjechał do Samarii i pozabijał wszystkich, co pozostali po Achabie w Samarii, aż zniszczył go według słowa, które Jahwe wypowiedział do Eliasza.
2 Królów 10 18 Jehu zgromadził cały lud i powiedział do niego: "Achab mało czcił Baala, Jehu będzie go czcił więcej.
2 Królów 10 19 Teraz więc zwołajcie do mnie wszystkich proroków Baala, wszystkie jego sługi i wszystkich jego kapłanów. Niech nikogo nie zabraknie, ponieważ mam złożyć wielką ofiarę krwawą Baalowi. Kogokolwiek by zabrakło, nie pozostanie przy życiu". Jehu działał w sposób podstępny, aby wytracić wyznawców Baala.
2 Królów 10 20 Jehu dalej rozkazał: "Urządźcie święte zgromadzenie dla Baala"; i urządzili.
2 Królów 10 21 Jehu rozesłał posłańców po całym Izraelu, i przyszli wszyscy wyznawcy Baala. Nie pozostał nikt, kto by nie przyszedł. Weszli więc do świątyni Baala, która wypełniła się od krańca do krańca.
2 Królów 10 22 Wtedy rzekł do strażnika szatni: "Wyłóż szaty dla wszystkich czcicieli Baala, i wyłożył dla nich szaty.
2 Królów 10 23 Wtedy Jehu wraz z Jonadabem, synem Rekaba, wszedł do świątyni Baala i powiedział do czcicieli Baala: "Przeszukajcie i zobaczcie, czy nie jest tutaj z wami ktoś z czcicieli Jahwe, poza czcicielami Baala".
2 Królów 10 24 Następnie wyszedł, aby złożyć ofiary krwawe i całopalne. Jehu postawił na zewnątrz osiemdziesięciu swoich ludzi i powiedział: "Ktokolwiek by po zwolił ujść komuś z ludzi, których ja wydaję w ręce wasze, płaci życiem swoim za życie zbiega".
2 Królów 10 25 Kiedy Jehu skończył składać ofiarę całopalną, rozkazał straży przybocznej i tarczownikom: "Idźcie, uderzcie na nich! Niech nikt nie ujdzie!" Więc straż przyboczna i tarczownicy wycięli ich ostrzem miecza, położyli ich trupem i dotarli aż do sanktuarium świątyni Baala.
2 Królów 10 26 Wynieśli stele świątyni Baala i spalili je.
2 Królów 10 27 Następnie wyrzucili aszerę świątyni Baala i spalili ją. Potłukli też stele Baala. Wreszcie zburzyli świątynię Baala i zamienili ją na kloaki — aż do dnia dzisiejszego.
2 Królów 10 28 Tak Jehu wyrugował Baala z Izraela.
2 Królów 10 29 Nie zerwał jednakże Jehu z grzechami Jeroboama, syna Nebata, w które ów wciągnął Izraela — ze złotymi cielcami w Betel i Dan.
2 Królów 10 30 Przeto Jahwe powiedział do Jehu: "Ponieważ dobrze wykonałeś, co było słuszne w moich oczach, według wszystkich zamiarów mego serca postąpiłeś z domem Achaba, to synowie twoi aż do czwartego pokolenia będą zasiadali na tronie Izraela".
2 Królów 10 31 Lecz Jehu nie starał się pilnie kroczyć, z całego serca, według Prawa Jahwe, Boga Izraela. Nie zerwał z grzechami Jeroboama, w które ów wciągnął Izraela.
2 Królów 10 32 W owym czasie Jahwe zaczął uszczuplać Izraela: Chazael pobił Izraelitów na całym ich obszarze,
2 Królów 10 33 od Jordanu na wschód słońca, cały obszar Gileadu, Gadytów, Rubenitów, Manassytów — od Aroeru, który leży nad rzeką Arnon — Gilead i Baszan.
2 Królów 10 34 A czyż pozostałe dzieje Jehu, wszystkie jego czyny i cała jego dzielność nie są opisane w Księdze Kronik Królów Izraela?
2 Królów 10 35 I spoczął Jehu ze swymi przodkami i pochowano go w Samarii. Jego syn Joachaz został w jego miejsce królem.
2 Królów 10 36 Czas zaś, w którym Jehu panował nad Izraelem w Samarii, wynosił dwadzieścia osiem lat.

2 Królów 11  1 Kiedy Atalia, matka Ochozjasza, dowiedziała się, że syn jej umarł, zabrała się do wytępienia całego potomstwa królewskiego.
2 Królów 11  2 Lecz Joszeba, córka króla Jorama, siostra Ochozjasza, zabrała Joasza, syna Ochozjasza — wyniósłszy go potajemnie spośród mordowanych synów królewskich — i przed wzrokiem Atalii skryła go wraz z jego mamką w pokoju sypialnym, tak iż nie został zabity.
2 Królów 11  3 Przebywał więc z nią sześć lat ukryty w świątyni Jahwe, podczas gdy Atalia rządziła w kraju.
2 Królów 11  4 W siódmym roku Jojada polecił sprowadzić setników, Karyjczyków i straż przyboczną, przyprowadził ich do siebie w świątyni Jahwe. Zawarł z nimi układ i kazał im złożyć przysięgę <w świątyni Jahwe>, i pokazał im syna królewskiego.
2 Królów 11  5 Następnie wydał im taki rozkaz: "Oto rozkaz, który macie wykonać. Jedna trzecia z was, podejmujących służbę w szabat, ma trzymać straż przy pałacu królewskim.
2 Królów 11  6 Jedna trzecia przy Bramie Sur. Jedna trzecia przy bramie za Strażą. Trzymajcie kolejno straż nad pałacem.
2 Królów 11  7 Dwa oddziały z was wszystkich — schodzących ze służby w szabat — mają trzymać straż w świątyni Jahwe przy królu.
2 Królów 11  8 Otoczcie w krąg króla, każdy z bronią w ręku! Kto by chciał wtargnąć w szeregi, zginie! Bądźcie przy królu, dokądkolwiek się uda!"
2 Królów 11  9 Setnicy wykonali wszystko tak, jak im rozkazał kapłan Jojada. Każdy wziął swoich ludzi — tak tych, co podejmują służbę w szabat, jak i tych, co w szabat z niej schodzą. I przyszli do kapłana Jojady.
2 Królów 11 10 Kapłan zaś wręczył setnikom włócznie i tarcze króla Dawida, które były w świątyni Jahwe.
2 Królów 11 11 Straż przyboczna ustawiła się naokoło króla — każdy z bronią w ręku — od węgla południowego świątyni aż do północnego, przed ołtarzem i świątynią.
2 Królów 11 12 Wówczas wyprowadził syna królewskiego, włożył na niego diadem i [wręczył] Świadectwo; ustanowiono go królem i namaszczono. Wtedy klaskano w dłonie i wołano: "Niech żyje król!"
2 Królów 11 13 Słysząc wrzawę <straży przybocznej> ludu, Atalia udała się do ludu, do świątyni Jahwe.
2 Królów 11 14 Spojrzała: a oto król stoi przy kolumnie — zgodnie ze zwyczajem, dowódcy i trąby naokoło króla, cały lud kraju raduje się i uderza w trąby. Atalia więc rozdarła szaty i zawołała: "Spisek! Spisek!"
2 Królów 11 15 Wtedy kapłan Jojada wydał rozkaz setnikom dowodzącym wojskiem, polecając im: "Wyprowadźcie ją ze świątyni poza szeregi, a gdyby ktoś za nią szedł, niech zginie od miecza". Mówił bowiem kapłan: "Nie powinna zginąć w świątyni Jahwe".
2 Królów 11 16 Pochwycono ją, i gdy weszła na drogę, którą wjeżdżają konie ku pałacowi, została tam zabita.
2 Królów 11 17 Jojada zawarł przymierze między Jahwe a królem i ludem, by byli ludem Jahwe, <oraz między królem a ludem>.
2 Królów 11 18 Po czym cały lud kraju wyruszył do świątyni Baala i zburzył ją. Ołtarze jej i posągi potłuczono całkowicie, a Mattana, kapłana Baala, zabito przed ołtarzami. I ustanowił kapłan [Jojada] straż dla świątyni Jahwe.
2 Królów 11 19 Następnie wziął setników, Karyjczyków, straż przyboczną i cały lud kraju. Wyprowadzili króla ze świątyni Jahwe i wkroczyli przez Bramę Straży do pałacu króla. Tak więc [Joasz] zasiadł na tronie królewskim.
2 Królów 11 20 Cały lud kraju radował się, a miasto zażywało spokoju. Atalię zaś zabito mieczem w pałacu króla.

2 Królów 12  1 W chwili objęcia rządów Joasz miał siedem lat.
2 Królów 12  2 W siódmym roku rządów Jehu Joasz został królem i panował czterdzieści lat w Jerozolimie. Matce jego było na imię Sibeja — z Beer-Szeby.
2 Królów 12  3 Joasz czynił to, co było słuszne w oczach Jahwe, przez wszystkie dni, póki pouczał go kapłan Jojada.
2 Królów 12  4 Jedynie wyżyny nie zostały jeszcze usunięte. Lud w dalszym ciągu składał na wyżynach ofiary krwawe i kadzielne.
2 Królów 12  5 Joasz polecił kapłanom: "Wszystkie pieniądze, które jako dar święty wnosi się do świątyni Jahwe — pieniądze bieżące, które ktoś według wyznaczonej sobie ilości płaci za osoby — wszystkie pieniądze, które ktoś z własnej woli wnosi do świątyni Jahwe —
2 Królów 12  6 zbiorą kapłani od osób sobie znanych i obrócą je na naprawę szkód świątyni, gdziekolwiek tylko taka szkoda się znajdzie".
2 Królów 12  7 Lecz jeszcze w dwudziestym trzecim roku króla Joasza kapłani nie naprawili szkód w świątyni.
2 Królów 12  8 Wtedy król Joasz zawezwał kapłana Jojadę oraz kapłanów i rzekł do nich: "Dlaczego nie naprawiacie szkód w świątyni? Odtąd już nie wolno wam brać pieniędzy od znanych wam osób, lecz przekażecie je na naprawę szkód świątyni Jahwe".
2 Królów 12  9 Kapłani zgodzili się, by nie brać pieniędzy od ludu i nie troszczyć się o naprawę szkód świątyni.
2 Królów 12 10 Wtedy kapłan Jojada wziął jedną skrzynię, zrobił otwór w jej przykrywie i postawił ją obok ołtarza, po prawej stronie wejścia do świątyni Jahwe. Kapłani zaś — stróże progów — składali tam wszystkie pieniądze wniesione do świątyni Jahwe.
2 Królów 12 11 Kiedy zauważono, że dużo jest pieniędzy w skrzyni, przychodził sekretarz króla oraz arcykapłan i wtedy zsypywano i obliczano pieniądze, które się znajdowały w świątyni Jahwe.
2 Królów 12 12 Pieniądze odważone przekazywano kierownikom robót, nadzorującym w świątyni Jahwe. Ci zaś wydawali je na stolarzy i budowniczych — pracujących w świątyni Jahwe —
2 Królów 12 13 murarzy, kamieniarzy oraz na kupno drewna i kamieni ciosowych dla naprawienia szkód świątyni Jahwe, wreszcie na wszystkie wydatki celem odbudowy świątyni.
2 Królów 12 14 Jednakże z monet, które wpływały do świątyni Jahwe, nie wyrabiano czarek srebrnych, nożyc, kropielnic, trąb ani żadnych przedmiotów złotych lub srebrnych dla świątyni Jahwe.
2 Królów 12 15 Ale wydawano je robotnikom, którzy ich używali do naprawy świątyni Jahwe.
2 Królów 12 16 I nie robiono obliczeń z ludźmi, w ręce których przekazywano pieniądze, aby je wydawali na robotników, ponieważ działali z niezachwianą wiernością.
2 Królów 12 17 Pieniądze [dane] jako zadośćuczynienie za winy i grzechy nie wchodziły do świątyni Jahwe — były własnością kapłanów.
2 Królów 12 18 W tym czasie Chazael, król syryjski, wyruszył na wojnę przeciw Gat i zdobył je. Następnie Chazael powziął postanowienie, by wyruszyć przeciw Jerozolimie.
2 Królów 12 19 Wtedy Joasz, król judzki, zabrał wszystkie dary święte, które ofiarowali królowie judzcy: Jozafat, Joram i Ochozjasz, jego przodkowie — łącznie ze swoimi świętymi darami — oraz całe złoto zgromadzone w skarbcach świątyni Jahwe i pałacu królewskiego, i posłał Chazaelowi, królowi syryjskiemu, który oddalił się od Jerozolimy.
2 Królów 12 20 A czyż pozostałe dzieje Joasza i wszystkie jego czyny nie są opisane w Księdze Kronik Królów Judy?
2 Królów 12 21 Słudzy jego powstali, uknuli spisek i zabili Joasza w pałacu na Millo, gdy zstępował do Silla —
2 Królów 12 22 mianowicie Jozabad, syn Szimeata, i Jozabad, syn Szomera — słudzy jego zabili go i poniósł śmierć. Pochowano go razem z jego przodkami w Mieście Dawidowym. A syn jego Amazjasz został w jego miejsce królem.

2 Królów 13  1 W dwudziestym trzecim roku Joasza, syna Ochozjasza, króla judzkiego, Joachaz, syn Jehu, został królem izraelskim w Samarii, na siedemnaście lat.
2 Królów 13  2 Czynił on to, co jest złe w oczach Jahwe, naśladując grzech Jeroboama, syna Nebata, do którego ów wciągnął Izraela — nie zerwał z nim.
2 Królów 13  3 Wtedy zapłonął gniew Jahwe przeciw Izraelitom, i wydał ich w ręce Chazaela, króla syryjskiego, oraz w ręce Ben-Hadada, syna Chazaela — przez cały czas.
2 Królów 13  4 Lecz Joachaz przebłagał oblicze Jahwe, tak iż Jahwe wysłuchał go, ponieważ widział ucisk Izraelitów, jakim ciemiężył ich król syryjski.
2 Królów 13  5 Zatem Jahwe dał Izraelowi wybawiciela, który ich wyzwolił spod mocy Syrii, tak iż synowie Izraela mieszkali w swoich namiotach, jak przedtem.
2 Królów 13  6 Jednakże nie odwrócili się od grzechu rodu Jeroboama, do którego ów wciągnął Izraelitów — trwali w nim. A nawet aszera stała w Samarii.
2 Królów 13  7 Skoro Joachazowi nie zostało więcej żołnierzy, jak tylko pięćdziesięciu jeźdźców, dziesięć rydwanów i dziesięć tysięcy pieszych, wytracił ich król syryjski i starł jak proch, który się depcze.
2 Królów 13  8 A czyż pozostałe dzieje Joachaza, wszystkie jego czyny i jego dzielność, nie są opisane w Księdze Kronik Królów Izraela?
2 Królów 13  9 I spoczął Joachaz razem ze swymi przodkami, i pochowano go w Samarii. A syn jego Joasz został w jego miejsce królem.
2 Królów 13 10 W trzydziestym siódmym roku Joasza, króla judzkiego — Joasz, syn Joachaza, został królem izraelskim w Samarii, na szesnaście lat.
2 Królów 13 11 Czynił on to, co złe w oczach Jahwe. Nie zerwał z całym grzechem Jeroboama, syna Nebata, do którego ów wciągnął Izraela — trwał w nim.
2 Królów 13 12 A czyż pozostałe dzieje Joasza, wszystkie jego czyny i dzielność, z jaką walczył przeciw Amazjaszowi, królowi judzkiemu — nie są opisane w Księdze Kronik Króla Izraela?
2 Królów 13 13 I spoczął Joasz ze swymi przodkami, a Jeroboam zasiadł na jego tronie. Joasz pochowany został w Samarii razem z królami izraelskimi.
2 Królów 13 14 Kiedy Elizeusz zapadł na chorobę śmiertelną, przyszedł do niego Joasz, król izraelski, i płacząc pochylony nad jego twarzą mówił: "Ojcze mój! Ojcze mój! Rydwanie Izraela i jego jeźdźcze!"
2 Królów 13 15 Elizeusz zaś rzekł do niego: "Weź łuk i strzały!" I przyniósł do niego łuk i strzały.
2 Królów 13 16 Wtedy on rzekł do króla izraelskiego: "Połóż rękę swą na łuk!" Król położył rękę swą, a Elizeusz nałożył ręce swoje na ręce króla
2 Królów 13 17 i powiedział: "Otwórz okno na wschód!" Kiedy otworzył, Elizeusz rzekł: "Strzelaj!" — i strzelił, a on rzekł: "Strzała zwycięstwa od Jahwe! Strzała zwycięstwa przeciw Syrii! Pobijesz Syrię w Afek doszczętnie!"
2 Królów 13 18 Następnie rzekł: "Weź strzały!" Kiedy je wziął, rzekł do króla Izraela: "Uderz o ziemię!" A on uderzył trzy razy i zaprzestał.
2 Królów 13 19 Wtedy mąż Boży rozgniewał się na niego i rzekł: "Trzeba było uderzyć pięć albo sześć razy! Wtedy byś pokonał Syrię doszczętnie, teraz zaś pokonasz Syrię tylko trzy razy!"
2 Królów 13 20 Elizeusz umarł i pochowano go. Oddziały zaś Moabitów wpadały do kraju każdego roku.
2 Królów 13 21 Zdarzyło się, że kiedy grzebano człowieka, ujrzano jeden oddział [nieprzyjacielski]. Wrzucili więc człowieka do grobu Elizeusza i oddalili się. Człowiek ten dotknął się kości Elizeusza, ożył i stanął na nogach.
2 Królów 13 22 Chazael, król syryjski, gnębił Izraelitów przez całe życie Joachaza.
2 Królów 13 23 Lecz Jahwe okazał im łaskę, zmiłował się nad nimi i zwrócił się ku nim ze względu na przymierze swoje z Abrahamem, Izaakiem i Jakubem. Nie chciał ich zatracić i nie odrzucił ich od swego oblicza <aż do tego czasu>.
2 Królów 13 24 Chazael, król syryjski, umarł, a jego syn Ben-Hadad został w jego miejsce królem.
2 Królów 13 25 Wtedy Joasz, syn Joachaza, znowu odbił miasta z rąk Ben-Hadada, syna Chazaela, jakie ów zabrał ojcu jego, Joachazowi, na wojnie. Trzykrotnie pobił go Joasz i odzyskał miasta izraelskie.

2 Królów 14  1 W drugim roku Joasza, syna Joachaza, króla Izraela — Amazjasz, syn Joasza, został królem judzkim.
2 Królów 14  2 W chwili objęcia władzy miał dwadzieścia pięć lat i królował dwa dzieścia dziewięć lat w Jerozolimie. Matce jego było na imię Joaddan z Jerozolimy.
2 Królów 14  3 Czynił on to, co słuszne w oczach Jahwe, jednakże nie tak, jak praojciec jego, Dawid. Zupełnie tak postępował, jak jego ojciec Joasz.
2 Królów 14  4 Jedynie wyży ny nie zostały usunięte. W dalszym ciągu lud składał ofiary krwawe i kadzielne na wyżynach.
2 Królów 14  5 Skoro tylko umocnił władzę królewską w swoim ręku, zabił tych spośród sług swoich, którzy zabili jego ojca, króla.
2 Królów 14  6 Lecz nie skazał na śmierć synów zabójców — zgodnie z tym, co jest napisane w księdze Prawa Mojżeszowego, gdzie Jahwe przykazał: Ojcowie nie poniosą śmierci za winy swych synów ani synowie za winy ojców. Każdy umrze za swój własny grzech.*
2 Królów 14  7 To on pokonał Edomitów w Dolinie Soli w liczbie dziesięciu tysięcy i zdobył w bitwie Selę, i nadał jej nazwę Jokteel, którą nosi aż do dnia dzisiejszego.
2 Królów 14  8 Wówczas Amazjasz wysłał posłów do Joasza, syna Joachaza, syna Jehu, króla izraelskiego ze słowami: "Przyjdź, a zmierzmy się zbrojnie!"
2 Królów 14  9 Joasz zaś, król izraelski, przekazał Amazjaszowi, królowi judzkiemu, taką odpowiedź: "Cierń na Libanie przesłał cedrowi na Libanie taką prośbę: Daj córkę swoją mojemu synowi za żonę! Lecz dziki zwierz na Libanie przebiegł i rozdeptał cierń. —
2 Królów 14 10 Pobiłeś zupełnie Edomitów i serce twoje uniosło się pychą. Bądź sobie sławny, lecz pozostań w domu swoim! Dlaczego masz się narażać na nieszczęście i masz upaść ty, a razem z tobą i Juda?"
2 Królów 14 11 Lecz Amazjasz nie słuchał, i Joasz, król izraelski, wyruszył. Zmierzyli się zbrojnie — on i Amazjasz, król judzki, w Bet-Szemesz, które należy do Judy.
2 Królów 14 12 Juda został pobity przez Izraela, i uciekł każdy do swego namiotu.
2 Królów 14 13 Amazjasza zaś, króla judzkiego, syna Joasza, wnuka Ochozjasza, pojmał Joasz, król izraelski, w Bet-Szemesz i zaprowadził go do Jerozolimy. Zrobił wyłom w murze Jerozolimy od Bramy Efraima aż do Bramy Węgła na czterysta łokci.
2 Królów 14 14 Zabrał też całe złoto i srebro, wszystkie przedmioty, które znajdowały się w świątyni Jahwe i w skarbcach pałacu królewskiego, oraz zakładników — i wrócił do Samarii.
2 Królów 14 15 A czyż pozostałe dzieła Joasza, których dokonał, jego dzielność oraz to, jak walczył z Amazjaszem, królem judzkim, nie są opisane w Księdze Kronik Królów Izraela?
2 Królów 14 16 I spoczął Joasz ze swymi przodkami, i pochowany został w Samarii razem z królami izraelskimi, a syn jego Jeroboam został w jego miejsce królem.
2 Królów 14 17 Amazjasz, syn Joasza, króla judzkiego, żył jeszcze piętnaście lat po śmierci Joasza, syna Joachaza, króla izraelskiego.
2 Królów 14 18 A czyż pozostałe dzieje Amazjasza nie są opisane w Księdze Kronik Królów Judy?
2 Królów 14 19 Przeciwko niemu uknuto spisek w Jerozolimie, uciekł więc do Lakisz. Urządzono za nim pościg do Lakisz i tam go zabito.
2 Królów 14 20 Przewieziono go końmi, pogrzebano z jego przodkami w Jerozolimie, w Mieście Dawidowym.
2 Królów 14 21 A cały naród Judy wziął Azariasza, który miał wtedy szesnaście lat, i obrał go królem w miejsce jego ojca Amazjasza.
2 Królów 14 22 To on obwarował Elat i przywrócił go Judzie, kiedy król spoczął ze swymi przodkami.
2 Królów 14 23 W piętnastym roku Amazjasza, syna Joasza, króla judzkiego — Jeroboam, syn Joasza, objął władzę nad Izraelem w Samarii — na czterdzieści jeden lat.
2 Królów 14 24 Czynił on to, co złe w oczach Jahwe. Nie zerwał z całym grzechem Jeroboama, syna Nebata, w który ów wciągnął Izraela.
2 Królów 14 25 To on przywrócił granice Izraela od Wejścia do Chamat aż do morza Araby — zgodnie ze słowem Boga Izraela, Jahwe, które wypowiedział przez sługę swego Jonasza, syna Amittaja, proroka pochodzącego z Gat-ha-Chefer.
2 Królów 14 26 Albowiem Jahwe widział niezmiernie gorzką niedolę Izraela, iż nie było ani niewolnika, ani wolnego, iż nie było, kto by pomógł Izraelowi.
2 Królów 14 27 I Jahwe nie wydał wyroku wytracenia imienia Izraela pod niebem, lecz ocalił go ręką Jeroboama, syna Joasza.
2 Królów 14 28 A czyż pozostałe dzieje Jeroboama, wszystkie jego czyny i jego dzielność, z jaką walczył i z jaką przywrócił Izraelowi Damaszek i Chamat — nie są opisane w Księdze Kronik Królów Izraela?
2 Królów 14 29 I spoczął Jeroboam z przodkami swoimi, z królami izraelskimi, a syn jego, Zachariasz, został w jego miejsce królem.

2 Królów 15  1 W dwudziestym siódmym roku Jeroboama, króla izraelskiego — Azariasz, syn Amazjasza, został królem judzkim.
2 Królów 15  2 W chwili objęcia władzy miał szesnaście lat i rządził pięćdziesiąt dwa lata w Jerozolimie. Matce jego było na imię Jekolia — z Jerozolimy.
2 Królów 15  3 Czynił on to, co słuszne w oczach Jahwe — tak, jak czynił jego ojciec Amazjasz.
2 Królów 15  4 Jedynie wyżyny nie zostały usunięte. W dalszym ciągu lud składał na wyżynach ofiary krwawe i kadzielne.
2 Królów 15  5 Lecz Jahwe dotknął króla, tak iż stał się trędowaty aż do dnia swojej śmierci, i mieszkał w domu odosobnienia — podczas gdy Jotam, jego syn, kierował pałacem i sądził lud kraju.
2 Królów 15  6 A czyż pozostałe dzieje Azariasza i wszystkie jego czyny nie są opisane w Księdze Kronik Królów Judy?
2 Królów 15  7 I spoczął Azariasz ze swymi przodkami, i pochowano go z jego przodkami w Mieście Dawidowym. A syn jego Jotam został w jego miejsce królem.
2 Królów 15  8 W trzydziestym ósmym roku Azariasza, króla judzkiego — Zachariasz, syn Jeroboama, został królem izraelskim w Samarii — na sześć miesięcy.
2 Królów 15  9 Czynił on to, co jest złe w oczach Jahwe, tak jak czynili jego przodkowie. Nie zerwał z <całym> grzechem Jeroboama, syna Nebata, w który ów wciągnął Izraela.
2 Królów 15 10 Szallum, syn Jabesza, uknuł spisek przeciw niemu, zadał mu cios śmiertelny w Jibleam i został w jego miejsce królem.
2 Królów 15 11 Pozostałe zaś dzieje Zachariasza opisano w Księdze Kronik Królów Izraela.
2 Królów 15 12 Takie było słowo Jahwe, które wypowiedział do Jehu: "Synowie twoi aż do czwartego pokolenia będą zasiadali na tronie Izraela". I tak się spełniło.
2 Królów 15 13 Szallum, syn Jabesza, został królem w trzydziestym dziewiątym roku Ozjasza, króla judzkiego, i rządził jeden miesiąc w Samarii.
2 Królów 15 14 Menachem, syn Gadiego, przyszedł z Tirsy i wszedł do Samarii. Zadał on cios śmiertelny Szallumowi, synowi Jabesza, w Samarii, i został w jego miejsce królem.
2 Królów 15 15 Pozostałe zaś dzieje Szalluma oraz spisek, jaki uknuł, opisano w Księdze Kronik Królów Izraela.
2 Królów 15 16 Podówczas Menachem spustoszył Tappuach — zabijając wszystkich, którzy w nim byli — oraz okolice jego — począwszy od Tirsy, ponieważ mu nie otworzono bram. Spustoszył je, a wszystkie w nim brzemienne kobiety rozpruwał.
2 Królów 15 17 W trzydziestym dziewiątym roku Azariasza, króla judzkiego, Menachem, syn Gadiego, został królem izraelskim w Samarii na dziesięć lat.
2 Królów 15 18 Czynił on to, co jest złe w oczach Jahwe. Nie zerwał z grzechami Jeroboama, syna Nebata, w które ów wciągnął Izraela. Za jego czasu
2 Królów 15 19 wtargnął do kraju Pul, król asyryjski. Menachem dał Pulowi tysiąc talentów srebra, aby zapewnić sobie jego pomoc i umocnić władzę królewską w swoim własnym ręku.
2 Królów 15 20 Menachem uzyskał te pieniądze od Izraelitów, od wszystkich ludzi zamożnych — po pięćdziesiąt syklów od głowy — aby je wręczyć królowi asyryjskiemu. Wycofał się więc król asyryjski, nie zatrzymując się tam w kraju.
2 Królów 15 21 A czyż pozostałe dzieje Menachema i wszystkie jego czyny nie są opisane w Księdze Kronik Królów Izraela?
2 Królów 15 22 I spoczął Menachem ze swoimi przodkami, a syn jego, Pekachiasz, został w jego miejsce królem.
2 Królów 15 23 W pięćdziesiątym roku Azariasza, króla judzkiego — Pekachiasz, syn Menachema, został królem izraelskim w Samarii na dwa lata.
2 Królów 15 24 Czynił on to, co jest złe w oczach Jahwe. Nie zerwał z grzechem Jeroboama, syna Nebata, w który ów wciągnął Izraela.
2 Królów 15 25 Tarczownik jego, Pekach, syn Remaliasza, uknuł spisek przeciw niemu i zabił go w Samarii, w baszcie pałacu królewskiego — Argoba też i Arieha — a razem z nim pięćdziesięciu ludzi z Gileadu8. Zabił go i został w jego miejsce królem.
2 Królów 15 26 Pozostałe zaś dzieje Pekachiasza i wszystkie jego czyny opisano w Księdze Kronik Królów Izraela.
2 Królów 15 27 W pięćdziesiątym drugim roku Azariasza, króla judzkiego — Pekach, syn Remaliasza, został królem izraelskim w Samarii na dwadzieścia lat.
2 Królów 15 28 Czynił on to, co jest złe w oczach Jahwe. Nie zerwał z grzechem Jeroboama, syna Nebata, w który ów wciągnął Izraela.
2 Królów 15 29 Za czasu Pekacha, króla izraelskiego, wtargnął Tiglat-Pileser, król asyryjski, i zajął Ijjon, Abel-Bet-Maaka, Janoach, Kedesz, Chasor, Gilead, Galileję, cały kraj Neftalego, a pojmanych przesiedlił do Asyrii.
2 Królów 15 30 Ozeasz, syn Eli, uknuł spisek przeciwko Pekachowi, synowi Remaliasza. Zadał mu cios śmiertelny i został w jego miejsce królem <w dwudziestym roku Jotama, syna Ozjasza>.
2 Królów 15 31 Pozostałe zaś dzieje Pekacha i wszystkie jego czyny opisano w Księdze Kronik Królów Izraela.
2 Królów 15 32 W drugim roku Pekacha, syna Remaliasza, króla izraelskiego — Jotam, syn Azariasza, został królem judzkim.
2 Królów 15 33 W chwili objęcia władzy miał dwadzieścia pięć lat i rządził szesnaście lat w Jerozolimie. Matce jego było na imię Jerusza — córka Sadoka.
2 Królów 15 34 Czynił on to, co jest słuszne w oczach Jahwe. Działał zupełnie tak, jak jego ojciec Azariasz.
2 Królów 15 35 Jedynie wyżyny nie zostały usunięte. W dalszym ciągu lud składał ofiary krwawe i kadzielne na wyżynach. On to zbudował Bramę Górną świątyni Jahwe.
2 Królów 15 36 A czyż pozostałe dzieje Jotama i wszystkie jego czyny nie są opisane w Księdze Kronik Królów Judy?
2 Królów 15 37 W owym czasie Jahwe zaczął posyłać przeciw Judzie Resina, króla syryjskiego, i Pekacha, syna Remaliasza.
2 Królów 15 38 I spoczął Jotam przy swoich przodkach i pochowano go z jego przodkami w Mieście Dawida, jego praojca, a jego syn Achaz został w jego miejsce królem.

2 Królów 16  1 W siedemnastym roku Pekacha, syna Remaliasza — Achaz, syn Jotama, został królem judzkim.
2 Królów 16  2 W chwili objęcia władzy Achaz miał dwadzieścia lat, a szesnaście lat rządził w Jerozolimie. Nie czynił on tego, co jest słuszne w oczach Boga jego, Jahwe, tak jak jego praojciec, Dawid —
2 Królów 16  3 lecz kroczył drogą królów izraelskich. A nawet syna swego przeprowadził przez ogień — na modłę ohydnych grzechów pogan, których Jahwe wypędził przed Izraelitami.
2 Królów 16  4 Składał ofiary krwawe i kadzielne na wyżynach i pagórkach, i pod każdym drzewem zielonym.
2 Królów 16  5 Wówczas Resin, król syryjski, i Pekach, syn Remaliasza, król izraelski, wyruszyli do bitwy przeciw Jerozolimie. Osaczyli Achaza, lecz nie mogli go pokonać.
2 Królów 16  6 W tym samym czasie Resin, król syryjski, włączył Elat do Edomu. Wypędził Judejczyków z Elat, a Edomici weszli do Elat i zamieszkali aż do dnia dzisiejszego.
2 Królów 16  7 Wtedy Achaz wysłał posłów do króla asyryjskiego Tiglat-Pilesera ze słowami: "Jestem twoim sługą i twoim synem. Przyjdź i wybaw mnie z ręki króla syryjskiego i z ręki króla izraelskiego, którzy stanęli przeciwko mnie".
2 Królów 16  8 Achaz wziął srebro i złoto, które było w świątyni Jahwe i w skarbcach pałacu królewskiego, i przesłał je królowi asyryjskiemu jako dar hołdowniczy.
2 Królów 16  9 Król asyryjski wysłuchał go. Wyruszył król asyryjski przeciwko Damaszkowi i zajął go, a mieszkańców zabrał w niewolę do Kir. Resina zaś kazał zabić.
2 Królów 16 10 Kiedy król Achaz udał się na spotkanie z Tiglat-Pileserem, królem asyryjskim, do Damaszku, ujrzał ołtarz w Damaszku. Wtedy król Achaz przesłał kapłanowi Uriaszowi podobiznę ołtarza i wzorzec całej jego budowy.
2 Królów 16 11 Zatem kapłan Uriasz zbudował ołtarz. Jak król Achaz polecił we wszystkich wskazaniach z Damaszku, tak pracę wykonał kapłan Uriasz, zanim jeszcze król Achaz wrócił z Damaszku.
2 Królów 16 12 Kiedy król przybył z Damaszku i ujrzał ołtarz, zbliżył się do ołtarza i wstąpił na niego.
2 Królów 16 13 I kazał w dym obrócić swą ofiarę całopalną i ofiarę pokarmową, wylał ofiarę płynną, a krwią swych ofiar pojednania kropił ołtarz.
2 Królów 16 14 Ołtarz z brązu, który stal przed obliczem Jahwe, kazał odsunąć sprzed świątyni — z przestrzeni między ołtarzem a świątynią Jahwe — i postawić go obok [wielkiego] ołtarza na północ.
2 Królów 16 15 Kapłanowi Uriaszowi zaś król Achaz wydał rozkaz następujący: "Na wielkim ołtarzu masz palić ofiarę całopalną poranną i ofiarę pokarmową wieczorną, ofiarę całopalną króla i jego ofiarę pokarmową, oraz ofiarę całopalną całego ludu kraju, jego ofiary pokarmowe i płynne. Będziesz też na niego wylewał całą krew ofiar całopalnych i krew ofiar krwawych. To zaś, co się odnosi do ołtarza z brązu, ma pozostać do mego rozpatrzenia".
2 Królów 16 16 Kapłan Uriasz wykonał wszystko, co mu rozkazał król Achaz.
2 Królów 16 17 Król Achaz kazał odciąć listwy z podwozi i wyjąć z nich kadzie. Również kazał zdjąć "Morze" sponad wołów miedzianych, które pod nim były, i postawić je na posadzce kamiennej.
2 Królów 16 18 Następnie kazał usunąć kryty krużganek szabatowy, który zbudowano przy świątyni, oraz zewnętrzne wejście królewskie do świątyni Jahwe — ze względu na króla asyryjskiego.
2 Królów 16 19 A czyż pozostałe dzieje Achaza i wszystkie jego czyny nie są opisane w Księdze Kronik Królów Judy?
2 Królów 16 20 I spoczął Achaz ze swymi przodkami, i pochowany został z przodkami swymi w Mieście Dawidowym, a syn jego, Ezechiasz, został w jego miejsce królem.

2 Królów 17  1 W dwunastym roku Achaza, króla judzkiego — Ozeasz, syn Eli, został królem izraelskim w Samarii na dziewięć lat.
2 Królów 17  2 Czynił on to, co jest złe w oczach Jahwe, jednakże nie tak, jak królowie Izraela, którzy żyli przed nim.
2 Królów 17  3 Przeciwko niemu wyruszył Salmanassar, król Asyrii, a Ozeasz poddał mu się i płacił mu daninę.
2 Królów 17  4 Lecz król asyryjski wykrył spisek Ozeasza. Ozeasz bowiem wysłał posłów do króla egipskiego, So, i nie przesyłał daniny królowi asyryjskiemu, jak każdego roku. Wtedy król asyryjski pojmał go i zamknął w więzieniu.
2 Królów 17  5 Król asyryjski najechał cały kraj, przyszedł pod Samarię i oblegał ją przez trzy lata.
2 Królów 17  6 W dziewiątym roku Ozeasza król asyryjski zdobył Samarię i zabrał Izraelitów w niewolę do Asyrii, i przesiedlił ich do Chalach, nad Chabor — rzekę Gozanu, i do miast Medów.
2 Królów 17  7 Stało się tak, bo Izraelici zgrzeszyli przeciwko Bogu swemu, Jahwe, który ich wyprowadził z Egiptu, spod ręki faraona, króla egipskiego. Czcili oni bogów obcych
2 Królów 17  8 i naśladowali obyczaje ludów, które Jahwe wypędził przed Izraelitami, oraz królów izraelskich, których wybrali.
2 Królów 17  9 I wymyślili sobie Izraelici rzeczy przewrotne na przekór Bogu swemu, Jahwe. Zbudowali sobie wyżyny we wszystkich swoich miejscowościach — od wieży strażniczej aż do miasta warownego.
2 Królów 17 10 Ustawili sobie stele i aszery na każdym wyniosłym pagórku i pod każdym drzewem zielonym.
2 Królów 17 11 I składali ofiary kadzielne tamże — na wszystkich wyżynach — podobnie jak ludy, które Jahwe usunął przed nimi. Spełniali czyny grzeszne, drażniąc Jahwe.
2 Królów 17 12 I służyli bożkom, o których Jahwe powiedział im: "Nie czyńcie tego!"
2 Królów 17 13 Jahwe jednak ciągle ostrzegał Izraela i Judę przez wszystkich swoich proroków i wszystkich "Widzących", mówiąc: "Zawróćcie z waszych dróg grzesznych i przestrzegajcie poleceń moich i postanowień moich, według całego Prawa, które nadałem waszym przodkom i które przekazałem wam przez sługi moje — proroków".
2 Królów 17 14 Lecz oni nie słuchali i twardym uczynili swój kark, jak kark ich przodków, którzy nie zawierzyli Bogu swojemu, Jahwe.
2 Królów 17 15 Odrzucili przykazania Jego i przymierze, które zawarł z przodkami, oraz rozkazy, które im wydał. Szli za nicością i stali się niczym — naśladując ludy wokół siebie, o których przykazał im Jahwe, aby nie postępowali tak jak one.
2 Królów 17 16 Odrzucili wszystkie polecenia Boga swego, Jahwe, i ulali sobie posągi — dwa cielce. Zrobili sobie aszerę i oddawali pokłon całemu wojsku niebieskiemu, i służyli Baalowi.
2 Królów 17 17 Przeprowadzali synów swoich i córki przez ogień. Uprawiali wróżbiarstwo i czarnoksięstwo. Oddali się czynieniu tego, co jest złe w oczach Jahwe, drażniąc Go.
2 Królów 17 18 Wtedy Jahwe zapłonął gwałtownym gniewem przeciw Izraelowi i odrzucił go od swego oblicza. Pozostało tylko samo pokolenie Judy.
2 Królów 17 19 Również Juda nie przestrzegał poleceń swego Boga, Jahwe, i naśladował obyczaje, które Izrael wprowadził.
2 Królów 17 20 Wtedy Jahwe odrzucił całe pokolenie Izraela, uniżył je i wydał je w moc łupieżców, aż wreszcie odrzucił je od swego oblicza.
2 Królów 17 21 Albowiem oderwał Izraela od domu Dawida, a Izrael obrał sobie za króla Jeroboama, syna Nebata. Jeroboam zaś oderwał Izraela od Jahwe i wciągnął go w wielki grzech.
2 Królów 17 22 Izraelici naśladowali wszystkie grzechy, które Jeroboam popełnił — nie odstąpili od nich.
2 Królów 17 23 Aż wreszcie Jahwe odrzucił Izraela od swego oblicza, tak jak zapowiedział przez wszystkie sługi swoje, proroków. I przesiedlił Izraelitów z własnego kraju w niewolę do Asyrii, gdzie są aż do dnia dzisiejszego.
2 Królów 17 24 Król asyryjski kazał przyjść ludziom z Babilonu, z Kuta, z Awwa, z Chamat i z Sefarwaim, i osiedlił ich w miastach Samarii zamiast Izraelitów. Wzięli więc oni w posiadanie Samarię i osiedlili się w jej miejscowościach.
2 Królów 17 25 W początkach ich zamieszkania tamże nie oddawali czci Jahwe, zatem Jahwe nasłał na nich lwy, które wśród nich dokonywały spustoszenia.
2 Królów 17 26 Doniesiono więc królowi asyryjskiemu: "Ludy, które zabrałeś do niewoli i osiedliłeś w miejscowościach Samarii, nie znają obrzędu Boga tego kraju. I nasłał na nich lwy, które ich zabijają, ponieważ nie znają oni obrzędu Boga kraju".
2 Królów 17 27 Wtedy król asyryjski przykazał: "Zaprowadźcie tam jednego z kapłanów, których stamtąd zabraliście do niewoli. Niech idzie i mieszka tam, i naucza ich obrzędu Boga kraju".
2 Królów 17 28 Wtedy jeden z kapłanów, których zabrano do niewoli z Samarii, odszedł i zamieszkał w Betel, i pouczał ich, jak mają oddawać cześć Jahwe.
2 Królów 17 29 Każdy naród tworzył sobie własnych bogów i stawiał ich w świątyniach wyżynnych, które zbudowali Samarytanie — każdy naród w tych miejscowościach, w których mieszkał.
2 Królów 17 30 Mianowicie: ludzie z Babilonu ulepili Sukkot-Benota, ludzie z Kuta ulepili Nergala, ludzie z Chamat ulepili Aszima,
2 Królów 17 31 Awwici ulepili Nibchaza i Tartaka, Sefarwaici zaś palili swoje dzieci w ogniu na cześć Adrameleka i Anammeleka — bogów Sefarwaim.
2 Królów 17 32 Czcili również Jahwe, lecz spomiędzy swoich ustanowili sobie kapłanów na wyżynach, którzy sprawowali dla nich obrzędy w świątyniach wyżynnych.
2 Królów 17 33 Czcili Jahwe i zarazem służyli bożkom swoim według zwyczajów ludów, z których [krain] zostali przesiedleni.
2 Królów 17 34 Jeszcze do dzisiejszego dnia postępują we dług starych zwyczajów. Nie czczą Jahwe i nie postępują według Jego postanowień i nakazów, według Prawa i polecenia, jakie Jahwe dał synom Jakuba, któremu nadał imię Izrael.
2 Królów 17 35 Jahwe zawarł z nimi przymierze i przykazał im: "Nie będziecie czcili bogów obcych, nie będziecie oddawać im pokłonu, nie będziecie im służyli i nie będziecie im składali ofiar.
2 Królów 17 36 Jedynie Jahwe, który wyprowadził was z kraju Egiptu mocą wielką i ramieniem wyciągniętym — Jego czcić będziecie, Jemu będziecie oddawać pokłon i Jemu składać ofiary.
2 Królów 17 37 Postanowień i nakazów, Prawa i polecenia, które napisał wam, przestrzegać będziecie i wypełniać je na zawsze. Obcych zaś bogów czcić nie będziecie.
2 Królów 17 38 Nie zapominajcie o przymierzu, które z wami zawarłem, i nie czcijcie bogów obcych.
2 Królów 17 39 Czcijcie jedynie Boga waszego, Jahwe, a On wyzwoli was z mocy wszystkich waszych nieprzyjaciół".
2 Królów 17 40 Lecz oni nie słuchali, tylko postępowali według swoich starych zwyczajów.
2 Królów 17 41 Ludy więc owe czciły Jahwe i zarazem służyły swoim bożkom. Również ich dzieci oraz dzieci ich dzieci postępują tak, jak czynili ich ojcowie — aż do dnia dzisiejszego.

2 Królów 18  1 W trzecim roku Ozeasza, syna Eli, króla izraelskiego, Ezechiasz, syn Achaza, został królem judzkim.
2 Królów 18  2 W chwili objęcia władzy miał dwadzieścia pięć lat i rządził dwadzieścia dziewięć lat w Jerozolimie. Jego matce było na imię Abijja — córka Zachariasza.
2 Królów 18  3 Czynił on to, co jest słuszne w oczach Jahwe, zupełnie tak jak jego przodek, Dawid.
2 Królów 18  4 On to usunął wyżyny, potrzaskał stele, wyciął aszery i potłukł węża miedzianego, którego sporządził Mojżesz, ponieważ aż do tego czasu Izraelici składali mu ofiary kadzielne — nazywając go Nechusztan.
2 Królów 18  5 W Bogu Izraela, Jahwe, pokładał nadzieję. I po nim nie było podobnego do niego między wszystkimi królami Judy, jak i między tymi, co żyli przed nim.
2 Królów 18  6 Przylgnął do Jahwe — nie zerwał z Nim i przestrzegał Jego przykazań, które Jahwe zlecił Mojżeszowi.
2 Królów 18  7 Toteż Jahwe był z nim. We wszystkim, co przedsiębrał, miał powodzenie. Zbuntował się on przeciwko królowi Asyrii i nie był mu poddany.
2 Królów 18  8 To on pokonał Filistynów aż do Gazy i jej okolic, od wieży strażniczej aż do miasta warownego.
2 Królów 18  9 W czwartym roku króla Ezechiasza, który był siódmym rokiem Ozeasza, syna Eli, króla izraelskiego — wyruszył Salmanassar, król asyryjski, przeciw Samarii i oblegał ją.
2 Królów 18 10 Zdobyto ją po upływie trzech lat. W szóstym roku Ezechiasza, który jest dziewiątym rokiem Ozeasza, króla izraelskiego, zdobyta została Samaria.
2 Królów 18 11 Król asyryjski przesiedlił Izraelitów w niewolę do Asyrii i osiedlił ich w Chalach, nad Chabor, rzeką Gozanu, i w miastach Medów.
2 Królów 18 12 [Stało się tak] dlatego, że nie słuchali głosu swego Boga, Jahwe, i przekroczyli Jego przymierze — wszystko, cokolwiek przykazał Mojżesz, sługa Jahwe. Nie słuchali tego ani nie spełniali.
2 Królów 18 13 W czternastym roku panowania króla Ezechiasza najechał Sennacheryb, król asyryjski, wszystkie warowne miasta judzkie i zdobył je.
2 Królów 18 14 Wtedy Ezechiasz, król judzki, wysłał poselstwo do króla asyryjskiego do Lakisz ze słowami: "Zbłądziłem. Odstąp ode mnie! Ilekolwiek [kary] mi wymierzysz, to przyjmę". Król asyryjski wymierzył Ezechiaszowi, królowi Judy, trzysta talentów srebra i trzydzieści talentów złota.
2 Królów 18 15 I Ezechiasz dostarczył wszystkich pieniędzy, które znajdowały się w świątyni Jahwe i w skarbcach pałacu królewskiego.
2 Królów 18 16 W tym samym czasie Ezechiasz kazał oderwać obicia drzwi i futryn świątyni Jahwe, które król judzki Ozjasz kazał obić metalem — i dał je królowi asyryjskiemu.
2 Królów 18 17 Z Lakisz król asyryjski posłał naczelnego dowódcę, przełożonego dworzan, i Rabsaka z licznym wojskiem do Jerozolimy, przeciw królowi Ezechiaszowi. Wyruszyli, przyszli do Jerozolimy, zatrzymali się przy kanale wyższej sadzawki na drodze Pola Folusznika
2 Królów 18 18 i polecili zawołać króla. Wyszli do nich: zarządca pałacu Eliakim, syn Chilkiasza, pisarz Szebna i pełnomocnik Joach, syn Asafa.
2 Królów 18 19 Wtedy Rabsak odezwał się do nich: "Powiedzcie Ezechiaszowi: Tak mówi wielki król, król asyryjski: Cóż to za bezpieczeństwo, któremu zaufałeś?
2 Królów 18 20 Myślisz może, iż próżne słowa zdołają zastąpić radę i silę do walki? W kimże pokładasz ufność, że się przeciwko mnie zbuntowałeś?
2 Królów 18 21 Oto ty się opierasz na Egipcie, na tej nadłamanej lasce trzcinowej, która, gdy się kto oprze na niej, wchodzi w dłoń i przebija ją. Takim jest faraon, król egipski, dla wszystkich, którzy na nim polegają.
2 Królów 18 22 Jeśli mi powiecie: "W Bogu naszym, Jahwe, położyliśmy ufność", to czyż On nie jest tym, którego wyżyny i ołtarze poznosił Ezechiasz, nakazując Judzie i Jerozolimie: Przed tym tylko ołtarzem, w Jerozolimie, będziecie pokłon oddawać [Bogu]?
2 Królów 18 23 Teraz więc, proszę, zrób zakład z panem moim, królem asyryjskim! Dam ci dwa tysiące koni, jeżeli zdołasz wystawić do nich jeźdźców.
2 Królów 18 24 Jak zmusisz do odwrotu namiestnika, jednego z najmniejszych sług pana mego? Lecz ty zaufałeś Egiptowi, że dostaniesz rydwany i jazdę!
2 Królów 18 25 A teraz czyż to ja wbrew woli Jahwe wyruszyłem przeciwko temu miejscu, aby je pustoszyć? Jahwe powiedział do mnie: "Wyrusz przeciwko temu krajowi i spustosz go!""
2 Królów 18 26 Eliakim, syn Chilkiasza, Szebna i Joach powiedzieli do Rabsaka: "Mów, prosimy, do sług twoich po aramejsku, gdyż rozumiemy [ten język]; nie mów do nas po hebrajsku wobec słuchającego ludu, który jest na murach".
2 Królów 18 27 Lecz Rabsak im odrzekł: "Czy do pana twego i do ciebie posłał mię pan mój, abym mówił te słowa? Czy nie raczej do ludzi, którzy siedzą na murach [skazani] na jedzenie swego kału i picie swego moczu razem z wami?"
2 Królów 18 28 Stał więc Rabsak i wołał donośnym głosem po hebrajsku tymi słowami: "Słuchajcie słów wielkiego króla, króla asyryjskiego!
2 Królów 18 29 Tak mówi król: Niech was nie zwodzi Ezechiasz, ponieważ nie potrafi was ocalić z mojej ręki,
2 Królów 18 30 i niech was Ezechiasz nie ożywia nadzieją w Jahwe, zapewniając: Jahwe wybawi nas na pewno i nie wyda miasta tego w ręce króla asyryjskiego.
2 Królów 18 31 Nie słuchajcie Ezechiasza, bo tak mówi król asyryjski: Zawrzyjcie ze mną pokój i mnie się poddajcie. A będziecie jedli owoce ze swej winorośli i ze swego drzewa figowego, i będziecie pili wodę każdy ze swej cysterny.
2 Królów 18 32 Aż przyjdę zabrać was do kraju, który jest podobny do waszego — kraju zboża i moszczu, kraju chleba i winnic, kraju oliwy i miodu, abyście żyli, a nie umarli. Nie słuchajcie Ezechiasza, ponieważ oszukuje was, mówiąc: Wybawi nas Jahwe!
2 Królów 18 33 Czy naprawdę bogowie narodów zdołali wybawić każdy swój kraj z ręki króla asyryjskiego?
2 Królów 18 34 Gdzie są bogowie Chamatu i Arpadu, gdzie bogowie Sefarwaim, <Heny i Iwwy? Gdzie są bogowie Samarii?> Czy wybawili Samarię z mojej ręki?
2 Królów 18 35 Którzy spośród wszystkich bogów tych krajów wybawili swe kraje z mojej ręki, żeby miał Jahwe wybawić z mojej ręki Jerozolimę?"
2 Królów 18 36 Lud milczał i nie odpowiedział mu ani słowa, bo taki był rozkaz królewski: "Nie odpowiadajcie mu!"
2 Królów 18 37 Przyszli więc do króla z rozdartymi szatami zarządca pałacu Eliakim, syn Chilkiasza, pisarz Szebna i syn Asafa, pełnomocnik Joach, i oznajmili mu wypowiedź Rabsaka.

2 Królów 19  1 Gdy to usłyszał król Ezechiasz, rozdarł swe szaty, okrył się worem i udał się do świątyni Jahwe.
2 Królów 19  2 Potem posłał Eliakima, zarządcę pałacu, Szebnę, pisarza i starszych kapłanów obleczonych w wory, do proroka Izajasza, syna Amosa,
2 Królów 19  3 by mu powiedzieli: "Tak mówi Ezechiasz: Ten dzień jest dniem utrapienia i kary, i hańby! Albowiem dojrzały dzieci do swoich narodzin, a nie ma siły do ich porodzenia!
2 Królów 19  4 Może Bóg twój, Jahwe, raczy usłyszeć <wszystkie> słowa Rabsaka, którego przysłał król asyryjski, jego pan, aby znieważać Boga żywego, i ukarze go za słowa, które usłyszał Bóg twój, Jahwe! Przeto wznieś modlitwę za Resztę, która jeszcze pozostaje".
2 Królów 19  5 Przyszli więc słudzy króla Ezechiasza do Izajasza.
2 Królów 19  6 Izajasz zaś rzekł do nich: "Tak powiecie waszemu panu: Tak mówi Jahwe: Nie bój się słów, które usłyszałeś, a którymi pachołcy króla asyryjskiego mi bluźnili!
2 Królów 19  7 Oto Ja spowoduję w nim takie usposobienie, że na wiadomość, którą usłyszy, wróci do swego kraju, i sprawię, że w swoim kraju padnie od miecza".
2 Królów 19  8 Wrócił Rabsak i zastał króla asyryjskiego zdobywającego Libnę. Posłyszał bowiem, że [król] ustąpił spod Lakisz.
2 Królów 19  9 Gdy [król] otrzymał wieść o Tirhace, królu Kusz, głoszącą: "Wyruszył na wojnę przeciw tobie", <powtórnie> wyprawił posłów do Ezechiasza, polecając:
2 Królów 19 10 "Tak powiecie Ezechiaszowi, królowi judzkiemu: Niech twój Bóg, w którym położyłeś nadzieję, nie zwodzi cię zapewnieniem: Nie będzie wydana Jerozolima w ręce króla asyryjskiego!
2 Królów 19 11 Oto ty słyszałeś, co zrobili królowie asyryjscy wszystkim krajom, przeznaczając je na zagładę, a ty miałbyś ocaleć?
2 Królów 19 12 Czy bogowie narodów, które moi przodkowie wyniszczyli, ocalili ich? Gozan, Charan, Resef i Edomitów, którzy byli w Telassar?
2 Królów 19 13 Gdzie jest król Chamatu i król Arpadu, i król miasta Sefarwaim, Heny i Iwwy?"
2 Królów 19 14 Ezechiasz wziął list z rąk posłów i przeczytał go, następnie poszedł do świątyni Jahwe i rozwinął go przed Jahwe.
2 Królów 19 15 I zanosił modły Ezechiasz przed obliczem Jahwe, mówiąc: "Jahwe, Boże Izraela! Który zasiadasz na cherubach, Ty sam jeden jesteś Bogiem wszystkich królestw świata. Tyś uczynił niebo i ziemię.
2 Królów 19 16 Nakłoń, Jahwe, Twego ucha, i usłysz! Otwórz, Jahwe, Twoje oczy, i popatrz! Słuchaj słów Sennacheryba, które przesłał, by znieważać Boga żywego.
2 Królów 19 17 To prawda, o Jahwe, że królowie asyryjscy wyniszczyli narody i ich kraje.
2 Królów 19 18 W ogień wrzucili ich bogów, bo ci nie byli bogami, lecz tylko dziełem rąk ludzkich — z drzewa i z kamienia — więc ich zniszczyli.
2 Królów 19 19 Teraz więc, Jahwe, Boże nasz, wybaw nas z jego ręki! I niech wiedzą wszystkie królestwa ziemi, że Ty sam jesteś Bogiem, o Jahwe!"
2 Królów 19 20 Wówczas Izajasz, syn Amosa, posłał Ezechiaszowi oświadczenie: Tak mówi Jahwe, Bóg Izraela: "Wysłuchałem tego, o co modliłeś się do Mnie w sprawie Sennacheryba, króla Asyrii.
2 Królów 19 21 Oto wyrocznia, którą wydał Jahwe na niego: Gardzi tobą, szydzi z ciebie Dziewica, Córa Syjonu. Za tobą potrząsa głową Córa Jeruzalem.
2 Królów 19 22 Komuś ubliżył i komu zbluźnił? Przeciw komu twój głos podniosłeś i w górę wzbiłeś twe oczy? Przeciw Świętemu Izraela!
2 Królów 19 23 Przez twych posłańców urągałeś Panu. Mówiłeś: "Z mnóstwem mych rydwanów wyszedłem na szczyty górskie, na najdalsze grzbiety Libanu. Wyciąłem jego cedry najwyższe i co najpiękniejsze jego cyprysy. Wtargnąłem w jego ostatnie ustronie, w jego bujną gęstwinę leśną.
2 Królów 19 24 Drążyłem studnię i piłem obce wody, stopami nóg moich wysuszyłem wszystkie rzeki Egiptu".
2 Królów 19 25 Czy nie słyszałeś? Z dawna to przygotowałem. Co ułożyłem od prastarych czasów, to teraz w czyn wprowadzam. Miałeś obrócić w stosy gruzów obwarowane miasta.
2 Królów 19 26 Mieszkańcy ich bezsilni, przelękli się i okryli wstydem. Stali się jak rośliny na polu, jak młoda trawa zielona, jak zielsko na dachach spalone podmuchem wiatru wschodniego.
2 Królów 19 27 Lecz Ja wiem, kiedy wstajesz [i kiedy] spoczywasz, kiedy wychodzisz i kiedy powracasz <i jak cię ponosi złość przeciw Mnie>.
2 Królów 19 28 Ponieważ cię złość ponosi przeciw Mnie i twa zuchwałość doszła do moich uszu, przeto ci w nozdrza założę moje kółka i moje wędzidło na wargi, by zmusić cię do odwrotu drogą, którą przybyłeś!
2 Królów 19 29 To niechaj ci za znak posłuży: W tym roku żywcie się ziarnem, pozostawionym po zbiorze, na przyszły rok następnym, tym, co samo obrodzi. Ale na trzeci rok siejcie i zbierajcie, zakładajcie winnice i jedzcie ich owoce.
2 Królów 19 30 Reszta ocalałych z domu Judy ponownie zapuści w głąb korzenie i w górze wyda owoce.
2 Królów 19 31 Albowiem z Jeruzalem wyjdzie Reszta, i z góry Syjon garstka ocalałych. Zazdrosna miłość Jahwe <Zastępów> tego dokona!
2 Królów 19 32 Dlatego tak mówi Jahwe o królu asyryjskim: Nie wejdzie on do tego miasta ani nie wypuści tam strzały, nie nastawi przeciw niemu tarczy ani nie usypie przeciwko niemu wału.
2 Królów 19 33 Drogą, tą samą, którą przybył, powróci, a do miasta tego nie wejdzie! — Wyrocznia Jahwe.
2 Królów 19 34 Otoczę opieką to miasto i ocalę je przez wzgląd na Mnie i na sługę mego, Dawida.
2 Królów 19 35 Tejże samej nocy wyszedł anioł Jahwe i pobił w obozie Asyryjczyków sto osiemdziesiąt pięć tysięcy ludzi. I oto wszyscy ci byli martwymi ciałami rano, kiedy trzeba było wstawać.
2 Królów 19 36 Sennacheryb, król asyryjski, zwinął więc obóz i odszedł. Wrócił się i pozostał w Niniwie.
2 Królów 19 37 A gdy oddawał pokłon w świątyni swego boga, Nisroka, [synowie jego], Adramelek i Sareser, zabili go mieczem, a sami zbiegli do kraju Ararat. Syn zaś jego, Assarhaddon, został w jego miejsce królem.

2 Królów 20  1 W owych dniach Ezechiasz zachorował śmiertelnie. Prorok Izajasz, syn Amosa, przyszedł do niego i rzekł mu: "Tak mówi Jahwe: Rozporządź domem swoim, bo umrzesz i nie będziesz żył".
2 Królów 20  2 Wtedy [Ezechiasz] odwrócił się do ściany i modlił się do Jahwe mówiąc:
2 Królów 20  3 "Ach, Jahwe, wspomnij na to, proszę, że postępowałem wobec Ciebie wiernie i z doskonałym sercem, że czyniłem, co jest dobre w Twoich oczach". I płakał Ezechiasz bardzo rzewnie.
2 Królów 20  4 Jeszcze Izajasz nie wyszedł z dziedzińca środkowego, kiedy Jahwe skierował do niego słowo:
2 Królów 20  5 "Wróć i powiedz Ezechiaszowi, władcy mojego ludu: Tak mówi Jahwe, Bóg Dawida, twego praojca: Słyszałem twoją modlitwę, widziałem twoje łzy. Oto uzdrawiam cię: trzeciego dnia pójdziesz do świątyni Jahwe
2 Królów 20  6 i dodam do dni twego życia piętnaście lat. Wybawię ciebie i to miasto z ręki króla asyryjskiego i roztoczę opiekę nad tym miastem ze względu na Mnie i ze względu na mego sługę, Dawida".
2 Królów 20  7 Wtedy Izajasz powiedział: "Weźcie placek figowy". Gdy wzięli i położyli na wrzód, Ezechiasz wyzdrowiał.
2 Królów 20  8 Ezechiasz rzekł do Izajasza: "Jaki będzie znak tego, że Jahwe mnie uzdrowi, iż trzeciego dnia pójdę do świątyni Jahwe?"
2 Królów 20  9 Odpowiedział Izajasz: "Oto ci będzie ten znak od Jahwe, że spełni On tę rzecz, którą przyrzekł: Czy cień ma się posunąć o dziesięć stopni, czy też ma się cofnąć o dziesięć stopni?"
2 Królów 20 10 Ezechiasz rzekł: "To łatwe dla cienia postąpić o dziesięć stopni. Nie — niech cień się cofnie o dziesięć stopni!"
2 Królów 20 11 Wtedy prorok Izajasz wołał do Jahwe, a Ten przesunął cień na stopniach zegara Achaza — po których opadał równocześnie ze słońcem — o dziesięć stopni.
2 Królów 20 12 W owym czasie Merodak-Baladan, syn Baladana, króla babilońskiego, wysłał przez posłów listy i dar do Ezechiasza, bo dowiedział się, że był chory i wyzdrowiał.
2 Królów 20 13 Ezechiasz był im rad i pokazał im cały swój skarbiec, srebro i złoto, wonności i cenną oliwę, zbrojownię i wszystko, co się znajdowało w jego składach. Nie było rzeczy, której by nie pokazał im Ezechiasz w swoim pałacu i w całym swym państwie.
2 Królów 20 14 Wówczas prorok Izajasz przyszedł do króla Ezechiasza i zagadnął go: "Co mówili ci mężowie i skąd przybyli do ciebie?" Ezechiasz odrzekł: "Z dalekiego kraju przybyli, z Babilonu".
2 Królów 20 15 Znowu zapytał: "Co widzieli w twoim pałacu?" Odpowiedział Ezechiasz: "Widzieli wszystko, cokolwiek jest w moim pałacu. Nie było rzeczy w moich składach, której bym im nie pokazał".
2 Królów 20 16 Wtedy Izajasz powiedział do Ezechiasza: "Posłuchaj słowa Jahwe:
2 Królów 20 17 Oto nadejdą dni, gdy to wszystko — co jest w twoim pałacu i co nagromadzili twoi przodkowie aż do dnia dzisiejszego — zostanie zabrane do Babilonu. Nic nie zostanie — mówi Jahwe.
2 Królów 20 18 A synów twoich, którzy będą pochodzić od ciebie, <którym dasz życie>, wybierze się na dworzan do pałacu króla babilońskiego".
2 Królów 20 19 Ezechiasz zaś rzekł do Izajasza: "Pomyślne jest słowo Jahwe, któreś wygłosił". Myślał bowiem: "Czemu nie? Będzie pokój i pewność przynajmniej za mojego życia".
2 Królów 20 20 A czyż pozostałe dzieje Ezechiasza, cała jego dzielność i to, jak zbudował sadzawkę i wodociąg i sprowadził wodę do miasta — nie są opisane w Księdze Kronik Królów Judy?
2 Królów 20 21 I spoczął Ezechiasz ze swymi przodkami, a syn jego, Manasses, został w jego miejsce królem.

2 Królów 21  1 W chwili objęcia władzy Manasses miał dwanaście lat i rządził pięćdziesiąt pięć lat w Jerozolimie. Matce jego było na imię Chefsiba.
2 Królów 21  2 Czynił on to, co jest złe w oczach Jahwe — na modłę ohydnych grzechów tych ludów, które Jahwe wypędził przed Izraelitami.
2 Królów 21  3 Na powrót odbudował wyżyny, które zniósł jego ojciec, Ezechiasz. Wznosił ołtarze Baalowi i zrobił aszerę — tak jak robił Achab, król Izraela. Oddawał pokłon całemu wojsku niebieskiemu i służył mu.
2 Królów 21  4 Budował również ołtarze w świątyni Jahwe, o której Jahwe powiedział: "W Jeruzalem kładę moje imię".
2 Królów 21  5 Budował ołtarze całemu wojsku niebieskiemu na obydwóch dziedzińcach świątyni Jahwe.
2 Królów 21  6 Przeprowadził syna swego przez ogień, uprawiał wróżbiarstwo i czary, ustanowił zaklinaczy i wieszczków. Mnóstwo zła uczynił w oczach Jahwe, tak iż Go pobudził do gniewu.
2 Królów 21  7 Posąg Aszery, który sporządził, postawił w świątyni, o której Jahwe powiedział do Dawida i do syna jego, Salomona: "W świątyni tej i w Jeruzalem, które wybrałem ze wszystkich pokoleń Izraela, kładę moje imię na wieki.
2 Królów 21  8 I już nie dopuszczę, by noga Izraelitów poszła na tułaczkę z dala od ziemi, którą dałem ich przodkom — o ile tylko będą pilnie przestrzegali wszystkiego, co im przykazałem, oraz całego Prawa, które im nadał sługa mój, Mojżesz".
2 Królów 21  9 Lecz oni nie słuchali, a Manasses wprowadził ich w błąd, tak iż czynili większe zło aniżeli narody pogańskie, które Jahwe wytracił przed Izraelitami.
2 Królów 21 10 Wtedy Jahwe powiedział przez sługi swoje — proroków — te słowa:
2 Królów 21 11 "Ponieważ Manasses, król judzki, popełnił te ohydne grzechy — gorsze zło aniżeli wszystko, co czynili Amoryci przed nim — i nawet Judę wciągnął do grzechu przez swoje bożki,
2 Królów 21 12 przeto tak mówi Jahwe, Bóg Izraela: Oto Ja sprowadzam zagładę na Jeruzalem i na Judę, tak iż wszystkim, którzy o tym usłyszą, zadzwoni w obu uszach.
2 Królów 21 13 Roz ciągnę nad Jeruzalem sznur [zniszczenia] Samarii i pion domu Achaba. I wytrę Jeruzalem, tak jak wyciera się miskę, a po wytarciu obraca się dnem do góry.
2 Królów 21 14 Odrzucę resztę mego dziedzictwa, wydam je w ręce nieprzyjaciół, tak iż staną się łupem i pastwą wszystkich swoich wrogów.
2 Królów 21 15 Ponieważ czynili to, co jest złe w moich oczach, i obrażali Mnie od chwili wyjścia ich przodków z Egiptu aż do dnia dzisiejszego".
2 Królów 21 16 Nawet krew niewinną przelał Manasses w tak ogromnej ilości, iż napełnił nią Jerozolimę od krańca do krańca — oprócz grzechów, w które wciągnął Judę, czyniąc to, co jest złe w oczach Jahwe.
2 Królów 21 17 A czyż pozostałe dzieje Manassesa, wszystkie jego czyny i grzechy, które popełnił, nie są opisane w Księdze Kronik Królów Judy?
2 Królów 21 18 I spoczął Manasses ze swymi przodkami, i pochowany został w ogrodzie swego domu, w ogrodzie Uzzy, a syn jego Amon został w jego miejsce królem.
2 Królów 21 19 W chwili objęcia władzy Amon miał dwadzieścia dwa lata i rządził dwa lata w Jerozolimie. Matce jego było na imię Meszulemet — córka Charusa z Jotba.
2 Królów 21 20 Czynił on to, co jest złe w oczach Jahwe, tak jak czynił jego ojciec, Manasses.
2 Królów 21 21 Kroczył on tą samą drogą, którą szedł jego ojciec. Służył bożkom, którym służył jego ojciec, i pokłon im oddawał.
2 Królów 21 22 Opuścił Boga swoich przodków, Jahwe, i nie kroczył drogą Jahwe.
2 Królów 21 23 Słudzy Amona uknuli spisek przeciw niemu i zabili króla w jego pałacu.
2 Królów 21 24 Lecz lud kraju wytracił wszystkich, którzy spiskowali przeciw królowi Amonowi, i w jego miejsce lud kraju ustanowił królem syna jego Jozjasza.
2 Królów 21 25 A czyż pozostałe czyny Amona, których dokonał, nie są opisane w Księdze Kronik Królów Judy?
2 Królów 21 26 Pochowano go w jego grobowcu, w ogrodzie Uzzy, a syn jego Jozjasz został w jego miejsce królem.

2 Królów 22  1 W chwili objęcia władzy Jozjasz miał osiem lat i rządził trzydzieści jeden lat w Jerozolimie. Matce jego było na imię Jedida — córka Adajasza z Boskat.
2 Królów 22  2 Czynił on to, co jest słuszne w oczach Jahwe, i kroczył we wszystkim drogą praojca swego, Dawida — nie zbaczając ani na prawo, ani na lewo.
2 Królów 22  3 W osiemnastym roku króla Jozjasza posłał on pisarza Szafana, syna Asaliasza, syna Meszullama, do świątyni Jahwe z następującym poleceniem:
2 Królów 22  4 "Idź do arcykapłana Chilkiasza. Niech przygotuje wszystkie pieniądze, które wpłynęły do świątyni Jahwe, jakie zebrali stróże progów od ludu.
2 Królów 22  5 I niech je wręczy kierownikom robót nadzorującym w świątyni Jahwe. Ci zaś niech z nich wydają na robotników pracujących w świątyni Jahwe, celem naprawienia szkód świątyni:
2 Królów 22  6 na cieśli, budowniczych i murarzy, oraz na zakup drewna i kamieni ciosowych, celem naprawienia świątyni.
2 Królów 22  7 Tylko nie trzeba żądać od nich sprawozdania z pieniędzy im doręczonych, ponieważ pracują z niezachwianą wiernością".
2 Królów 22  8 Wówczas to arcykapłan Chilkiasz powiedział do pisarza Szafana: "Znalazłem księgę Prawa w świątyni Jahwe". I dał Chilkiasz księgę Szafanowi, który ją czytał.
2 Królów 22  9 Następnie pisarz Szafan poszedł do króla i zdał mu sprawę z tego zdarzenia w słowach: "Słudzy twoi wybrali pieniądze znajdujące się w świątyni i wręczyli je kierownikom robót nadzorującym w świątyni Jahwe".
2 Królów 22 10 I pisarz Szafan oznajmił królowi: "Kapłan Chilkiasz dał mi księgę" — i Szafan odczytał ją wobec króla.
2 Królów 22 11 Kiedy król usłyszał słowa księgi Prawa, rozdarł szaty.
2 Królów 22 12 Następnie król rozkazał kapłanowi Chilkiaszowi, Achikamowi, synowi Szafana, Akborowi, synowi Micheasza, pisarzowi Szafanowi i urzędnikowi królewskiemu Asajaszowi:
2 Królów 22 13 "Idźcie poradzić się Jahwe co do mnie, co do ludu i całego pokolenia Judy w związku ze słowami tejże znalezionej księgi. Bo wielki gniew Jahwe zapłonął przeciwko nam z tego powodu, że przodkowie nasi nie słuchali słów tejże księgi, by spełniać wszystko, co jest w niej napisane".
2 Królów 22 14 Kapłan Chilkiasz, Achikam, Akbor, Szafan i Asajasz udali się do prorokini Huldy, żony Szalluma, syna Tikwy, syna Charchasa, strażnika szat. Mieszkała ona w Jerozolimie, w nowym mieście. Opowiedzieli jej,
2 Królów 22 15 a ona rzekła do nich: "Tak mówi Jahwe, Bóg Izraela: Powiedzcie mężowi, który posłał was do Mnie:
2 Królów 22 16 Tak mówi Jahwe: Oto sprowadzam zagładę na to miejsce i na jego mieszkańców — wszystkie wyroki księgi, którą czytał król judzki.
2 Królów 22 17 Za to, że opuścili Mnie i składali ofiary kadzielne bogom obcym, drażniąc Mnie wszystkimi dziełami rąk swoich. Dlatego zapłonął mój gniew przeciw temu miejscu i nie zagaśnie.
2 Królów 22 18 A do króla judzkiego, który posłał was, aby radzić się Jahwe, powiecie w ten sposób: Tak mówi Jahwe, Bóg Izraela: Co do słów, które słyszałeś... —
2 Królów 22 19 Ponieważ ulękło się twoje serce i upokorzyłeś się przed obliczem Jahwe, słuchając tego, co wypowiedziałem przeciwko temu miejscu i mieszkańcom jego, iż staną się przedmiotem grozy i przekleństwa; ponieważ rozdarłeś szaty swoje i płakałeś przed obliczem moim, to również i Ja wysłuchałem [ciebie] — wyrocznia Jahwe!
2 Królów 22 20 Oto Ja przyłączę cię do twoich przodków i będziesz pochowany spokojnie w swoim grobie. I oczy twoje nie ujrzą całej zagłady, jaką sprowadzam na to miejsce". A oni zanieśli tę odpowiedź królowi.

2 Królów 23  1 Wtedy król polecił przez posłów, by ze brała się koło niego cała starszyzna Judy i Jerozolimy.
2 Królów 23  2 I wszedł król do świątyni Jahwe, a wraz z nim wszyscy ludzie z Judy i wszyscy mieszkańcy Jerozolimy, kapłani i prorocy oraz cały lud od najmniejszych aż do największych. Odczytał dla ich uszu całą treść księgi przymierza, znalezionej w świątyni Jahwe.
2 Królów 23  3 Następnie król stanął przy kolumnie i zawarł przymierze przed obliczem Jahwe, że pójdą za Jahwe, że będą przestrzegali Jego poleceń, przykazań i praw całym sercem i całą duszą, że w czyn zamienią słowa tego przymierza, spisane w tejże księdze. I cały lud przystąpił do przymierza.
2 Królów 23  4 Następnie król wydał rozkaz arcykapłanowi Chilkiaszowi, kapłanom drugiego rzędu oraz strażnikom progów, aby usunęli ze świątyni Jahwe wszystkie przedmioty sporządzone dla Baala, Aszery i całego wojska niebieskiego. Kazał je spalić na zewnątrz Jerozolimy, na polach nad Cedronem, a popiół z nich zanieść do Betel.
2 Królów 23  5 Zniósł kapłanów pogańskich, których ustanowili królowie judzcy i którzy składali ofiary kadzielne na wyżynach, w miastach Judy i w okolicach Jerozolimy, oraz tych, którzy składali ofiary kadzielne Baalowi, słońcu, księżycowi, gwiazdozbiorom i całemu wojsku niebieskiemu.
2 Królów 23  6 Usunął aszerę ze świątyni Jahwe, na zewnątrz Jerozolimy do doliny Cedronu i spalił ją w dolinie Cedronu, starł na popiół i rzucił popiół jej na groby pospolitego ludu.
2 Królów 23  7 Zburzył domy osób uprawiających nierząd sakralny w świątyni Jahwe, gdzie kobiety przędły zasłony dla Aszery.
2 Królów 23  8 Kazał zgromadzić się wszystkim kapłanom z miast Judy i splugawił wyżyny, gdzie ci kapłani składali ofiary — od Geba aż do Beer-Szeby. Zniszczył chram Kozłów, który znajdował się u wejścia do Bramy Jozuego, rządcy miasta, po lewej stronie, gdy wchodzi się do Bramy Miejskiej.
2 Królów 23  9 Jednakże kapłanom wyżyn nie wolno było przystępować do ołtarza Jahwe w Jerozolimie, wyjąwszy, że mogli jeść chleby przaśne wśród swoich braci.
2 Królów 23 10 Następnie splugawił Palenisko-Zgrozę w Dolinie Synów Hinnoma, aby już nikt odtąd nie przeprowadzał swego syna lub swojej córki przez ogień na cześć Molocha.
2 Królów 23 11 Kazał usunąć konie, które królowie judzcy poświęcili Słońcu u wejścia do świątyni Jahwe, blisko mieszkania eunucha Netanmeleka, które było w obrębie podworca, i spalił w ogniu rydwan słoneczny.
2 Królów 23 12 Ołtarze zaś na tarasie <górnej izby Achaza>, które zrobili królowie Judy, oraz ołtarze, które zrobił Manasses w obydwóch dziedzińcach świątyni Jahwe — król zburzył i wyrwał stamtąd, a proch ich wrzucił do doliny Cedronu.
2 Królów 23 13 Nadto król splugawił wyżyny, które stały naprzeciw Jerozolimy, na południe od Góry Oliwnej, i które Salomon, król izraelski, zbudował dla Asztarty — ohydy Sydończyków, dla Kemosza — ohydy Moabitów, i dla Milkoma — obrzydliwości Ammonitów.
2 Królów 23 14 Połamał stele i wyciął aszery, a miejsca ich zarzucił kośćmi ludzkimi.
2 Królów 23 15 Nawet ołtarz będący w Betel — wyżynę utworzoną przez Jeroboama, syna Nebata, który wciągnął Izraela do grzechu — zburzył również ten ołtarz i wyżynę, potłukł jej kamienie, starł na proch, spalił też aszerę.
2 Królów 23 16 Jozjasz rozglądnął się i ujrzał grobowce, które były tam na górze. Polecił zabrać kości z grobowców i spalił na ołtarzu, aby go splugawić — zgodnie z wyrokiem Jahwe, obwieszczonym przez męża Bożego, który przepowiedział owe sprawy.
2 Królów 23 17 Zapytał dalej: "Co to za pomnik tu widzę?" Odpowiedzieli mu ludzie z miasta: "To grobowiec męża Bożego, co przyszedł z Judy i zapowiedział te sprawy, które ty wykonujesz nad grobowcem w Betel".
2 Królów 23 18 On zaś rzekł: "Zostawcie go w spokoju! Niech nikt nie rozrzuca jego kości". Pozostawiono więc kości jego nietknięte, razem z kośćmi proroka, który przyszedł z Samarii.
2 Królów 23 19 Jozjasz usunął również wszystkie przybytki wyżyn, które zbudowali królowie Izraela we wszystkich miejscowościach Samarii, aby pobudzić Jahwe do gniewu. I postąpił z nimi zupełnie tak, jak w Betel.
2 Królów 23 20 Wszystkich zaś kapłanów wyżyn, którzy tam byli, zabił nad ołtarzami i palił kości ludzkie na nich. Następnie wrócił do Jerozolimy.
2 Królów 23 21 Król wydał całemu ludowi następujący rozkaz: "Świętujcie Paschę na cześć waszego Boga, Jahwe, jak jest napisane w tejże księdze przymierza".
2 Królów 23 22 Naprawdę, nie obchodzono takiej Paschy, jak ta, od dni sędziów, którzy rządzili Izraelem, i podczas całego okresu królów Izraela i królów Judy.
2 Królów 23 23 Dopiero w osiemnastym roku króla Jozjasza obchodzono taką Paschę na cześć Jahwe w Jerozolimie.
2 Królów 23 24 Co więcej, zaklinaczy, wieszczków, posążki domowe bóstw, bożki i wszystkie ohydy, które widziało się w kraju Judy i w Jerozolimie, Jozjasz usunął w tym celu, aby w czyn zamienić słowa Prawa, spisane w księdze, jaką znalazł kapłan Chilkiasz w świątyni Jahwe.
2 Królów 23 25 Nie było przed nim króla podobnego do niego, który by zwrócił się do Jahwe całym sercem, całą duszą i całą mocą — zgodnie z całym Prawem Mojżesza. I po nim już nie zjawił się taki jak on.
2 Królów 23 26 Jednakże Jahwe nie poniechał żaru wielkiego gniewu. Gniew ten zapłonął przeciw Judzie za wszystkie zniewagi, które Mu wyrządził Manasses.
2 Królów 23 27 I Jahwe powiedział: "Nawet Judę odtrącę od oblicza mego, tak jak odtrąciłem Izraela. Odrzucę to miasto, które wybrałem, Jeruzalem, i świątynię, o której powiedziałem: Tam będzie moje imię!"
2 Królów 23 28 A czyż pozostałe dzieje Jozjasza i wszystkie jego czyny nie są opisane w Księdze Kronik Królów Judy?
2 Królów 23 29 Za jego czasu faraon Neko, król egipski, wyruszył do króla asyryjskiego nad rzekę Eufrat. Gdy król Jozjasz wyszedł przeciw niemu, Neko spowodował jego śmierć w Megiddo, zaraz w pierwszym spotkaniu.
2 Królów 23 30 Słudzy jego odwieźli na rydwanie jego zwłoki z Megiddo, sprowadzili je do Jerozolimy i pochowali w jego grobowcu. Lud kraju wziął Joachaza, syna Jozjasza, namaścił go i obrał królem w miejsce jego ojca.
2 Królów 23 31 W chwili objęcia władzy Joachaz miał dwadzieścia trzy lata, a trzy miesiące panował w Jerozolimie. Matce jego było na imię Chamutal — córka Jeremiasza z Libny.
2 Królów 23 32 Czynił on to, co jest złe w oczach Jahwe, zupełnie tak, jak jego przodkowie.
2 Królów 23 33 Faraon Neko zakuł go w kajdany w Ribla, w kraju Chamat, by nie panował w Jerozolimie, i nałożył na kraj daninę w wysokości stu talentów srebra i dziesięciu talentów złota.
2 Królów 23 34 Faraon Neko ustanowił królem Eliakima, syna Jozjasza, w miejsce Jozjasza, jego ojca, i zmienił mu imię na Jojakim. Joachaza zaś pojmał i zaprowadził do Egiptu, gdzie umarł.
2 Królów 23 35 Jojakim dostarczał faraonowi srebra i złota. Jednakże musiał kraj opodatkować, aby dostarczyć pieniędzy według rozkazu faraona. Od każdego, stosownie do nałożonego na niego podatku, wymagał srebra i złota od ludu kraju, aby dostarczyć faraonowi Neko.
2 Królów 23 36 W chwili objęcia władzy Jojakim miał dwadzieścia pięć lat i panował jedenaście lat w Jerozolimie. Matce jego było na imię Zebidda — córka Pedajasza z Rumy.
2 Królów 23 37 Czynił on to, co jest złe w oczach Jahwe, zupełnie tak, jak jego przodkowie.

2 Królów 24  1 Za jego czasu Nabuchodonozor, król Babilonu, ruszył do wojny. Jojakim był mu poddany przez trzy lata, następnie na nowo zbuntował się przeciwko niemu.
2 Królów 24  2 Wtedy Jahwe wysłał przeciw niemu oddziały Chaldejczyków, oddziały Syryjczyków, oddziały Moabitów, oddziały Ammonitów — wysłał ich przeciw Judzie, aby go zniszczyć zgodnie ze słowem, które Jah we wypowiedział przez sługi swoje, proroków.
2 Królów 24  3 Jedynie z powodu gniewu Jahwe przyszło to na Judę po to, by go odrzucić od oblicza Jego skutkiem grzechów Manassesa, odpowiednio do wszystkiego, co popełnił.
2 Królów 24  4 A także skutkiem krwi niewinnej, którą wylał, topiąc Jerozolimę w niewinnej krwi, Jahwe już nie chciał przebaczyć.
2 Królów 24  5 A czyż pozostałe dzieje Jojakima i wszystkie jego czyny nie są opisane w Księdze Kronik Królów Judy?
2 Królów 24  6 I spoczął Jojakim ze swymi przodkami, a syn jego, Jojakin, został w jego miejsce królem.
2 Królów 24  7 Król egipski już odtąd nie wychodził ze swego kraju, ponieważ król babiloński podbił wszystko, co należało do króla egipskiego, od Potoku Egipskiego aż do rzeki Eufratu.
2 Królów 24  8 W chwili objęcia władzy Jojakin miał osiemnaście lat i panował w Jerozolimie trzy miesiące. Matce jego było na imię Nechuszta — córka Elnatana z Jerozolimy.
2 Królów 24  9 Czynił on to, co jest złe w oczach Jahwe, zupełnie tak, jak jego ojciec.
2 Królów 24 10 W owym czasie słudzy Nabuchodonozora, króla babilońskiego, wyruszyli przeciw Jerozolimie i obiegli miasto.
2 Królów 24 11 Nabuchodonozor, król babiloński, stanął pod miastem, podczas gdy słudzy jego oblegali je.
2 Królów 24 12 Wtedy Jojakin, król judzki, wyszedł ku królowi babilońskiemu wraz ze swoją matką, swymi sługami, książętami i dworzanami. A król babiloński pojmał go w ósmym roku swego panowania.
2 Królów 24 13 Również zabrał stamtąd wszystkie skarby świątyni Jahwe i skarby pałacu królewskiego. Połamał wszystkie przedmioty złote, które wykonał Salomon, król izraelski, dla świątyni Jahwe — tak jak przepowiedział Jahwe.
2 Królów 24 14 I przesiedlił w niewolę całą Jerozolimę, mianowicie wszystkich książąt i wszystkich dzielnych wojowników, dziesięć tysięcy pojmanych, oraz wszystkich kowali i ślusarzy. Pozostała jedynie najuboższa ludność kraju.
2 Królów 24 15 Przesiedlił też Jojakina do Babilonu. Także matkę króla, żony króla, jego dworzan i możnych kraju zabrał do niewoli z Jerozolimy do Babilonu.
2 Królów 24 16 Wszystkich ludzi znacznych w liczbie siedmiu tysięcy, kowali i ślusarzy w liczbie tysiąca, wszystkich wojowników król babiloński uprowadził do niewoli, do Babilonu.
2 Królów 24 17 W jego zaś miejsce król babiloński ustanowił królem jego stryja, Mattaniasza, zmieniając jego imię na Sedecjasz.
2 Królów 24 18 W chwili objęcia władzy Sedecjasz miał dwadzieścia jeden lat i panował jedenaście lat w Jerozolimie. Matce jego było na imię Chamutal — córka Jeremiasza z Libny.
2 Królów 24 19 Czynił on to, co jest złe w oczach Jahwe, zupełnie tak, jak Jojakin.
2 Królów 24 20 Prawdziwie, z powodu gniewu Jahwe przyszło to na Jerozolimę i na Judę, tak iż w końcu odrzucił ich od oblicza swego. Sedecjasz zbuntował się przeciw królowi babilońskiemu.

2 Królów 25  1 W dziewiątym roku jego panowania, dziesiątego miesiąca i dziesiątego dnia miesiąca przybył król babiloński, Nabuchodonozor, wraz z całym swoim wojskiem przeciw Jerozolimie, obiegł ją, budując dokoła niej wały oblężnicze.
2 Królów 25  2 Miasto było oblężone aż do jedenastego roku króla Sedecjasza.
2 Królów 25  3 [W czwartym zaś miesiącu], dziewiątego dnia miesiąca, kiedy głód srożył się w mieście i nie było już chleba dla ludu kraju,
2 Królów 25  4 uczyniono wyłom w mieście. Wszyscy wojownicy uciekli z miasta nocą przez bramę między podwójnym murem powyżej ogrodów królewskich. Chaldejczycy zaś znajdowali się dokoła miasta. Wyszli więc drogą prowadzącą ku Arabie.
2 Królów 25  5 Wojsko chaldejskie ścigało króla i dopędziło go na stepie Jerycha, całe zaś jego wojsko opuściło go idąc w rozsypkę.
2 Królów 25  6 Pojmali więc króla i zaprowadzili go do króla babilońskiego, do Ribla, i wydali na niego wyrok.
2 Królów 25  7 Synów Sedecjasza wymordowano na jego oczach, a [król babiloński] rozkazał wyłupić oczy Sedecjaszowi i zakuć go w podwójne kajdany z brązu. Następnie uprowadził go do Babilonu.
2 Królów 25  8 W piątym zaś miesiącu, siódmego dnia miesiąca — był to dziewiętnasty rok króla babilońskiego, Nabuchodonozora — wkroczył do Jerozolimy Nebuzaradan, dowódca straży przybocznej, sługa króla babilońskiego.
2 Królów 25  9 Spalił świątynię Jahwe, pałac królewski i wszystkie domy Jerozolimy — wszystkie wielkie domy spalił ogniem.
2 Królów 25 10 Całe zaś wojsko chaldejskie, które było z dowódcą straży przybocznej, zburzyło cały mur dokoła Jerozolimy.
2 Królów 25 11 Resztę zaś ludu, która pozostała w mieście, zbiegów, którzy przeszli do króla babilońskiego, oraz resztę tłumu Nebuzaradan, dowódca straży przybocznej, przesiedlił w niewolę.
2 Królów 25 12 Lecz spośród biednego ludu ziemi dowódca straży przybocznej pozostawił niektórych jako uprawiających winnice i jako rolników.
2 Królów 25 13 Chaldejczycy połamali kolumny z brązu w świątyni Jahwe, podstawy oraz "morze" z brązu w świątyni Jahwe, a brąz z nich przenieśli do Babilonu.
2 Królów 25 14 Zabrali również kotły, łopatki, nożyce, czasze i wszystkie przedmioty z brązu, których używano w służbie Bożej.
2 Królów 25 15 Dowódca straży przybocznej zabrał także popielnice i kropielnice, które były całe ze złota i całe ze srebra.
2 Królów 25 16 A brązu z dwóch kolumn, jednego "morza" i podstaw, które Salomon sprawił dla świątyni Jahwe — z tych wszystkich przedmiotów niepodobna było zważyć.
2 Królów 25 17 Osiemnaście łokci wynosiła wysokość jednej kolumny, głowica jej była z brązu, a wysokość głowicy wynosiła pięć łokci. Naokoło głowicy była siatka z jabłkami granatu — wszystko z brązu. Druga kolumna miała takie same [jabłka granatu] nad siatką.
2 Królów 25 18 Dowódca straży przybocznej pojmał Serajasza, najwyższego kapłana, Sefaniasza, kapłana zastępcę, oraz trzech stróżów progów.
2 Królów 25 19 Z miasta zaś pojmał jednego dworzanina, który był dowódcą wojskowym, pięciu ludzi spośród najbliższego otoczenia króla, których znaleziono w mieście, pisarza dowódcy wojska, sporządzającego spis ludności kraju, oraz sześćdziesięciu spośród prostej ludności kraju, przebywającej w mieście.
2 Królów 25 20 Nebuzaradan, dowódca straży przybocznej, pojmał ich i zaprowadził do króla babilońskiego do Ribla.
2 Królów 25 21 Król babiloński kazał ich zabić i zamordowano ich w Ribla, w kraju Chamat. Wówczas Juda został uprowadzony do niewoli z dala od własnego kraju.
2 Królów 25 22 A dla ludności, która pozostała w kraju Judy — którą zostawił Nabuchodonozor, król babiloński, wyznaczył na rządcę Godoliasza, syna Achikama, syna Szafana.
2 Królów 25 23 Wszyscy dowódcy wojskowi i ich ludzie dowiedzieli się, że król babiloński wyznaczył na rządcę Godoliasza, i przyszli do Godoliasza, do Mispa, mianowicie: Izmael, syn Netaniasza, Jochanan, syn Kareacha, Serajasz, syn Tanchumeta z Netofy, Jaazaniasz, syn Maakatyty — oni wraz ze swoimi ludźmi.
2 Królów 25 24 Wtedy Godoliasz złożył przysięgę im oraz ich ludziom i powiedział do nich: "Nie lękajcie się służyć Chaldejczykom, mieszkajcie w kraju, służcie królowi babilońskiemu, a będzie się wam dobrze powodziło".
2 Królów 25 25 Lecz siódmego miesiąca przyszedł Izmael, syn Netaniasza, syna Eliszama, z rodu królewskiego, a z nim dziesięciu ludzi, i zabili Godolia sza oraz Judejczyków i Chaldejczyków, którzy byli z nim w Mispa.
2 Królów 25 26 Wówczas cały lud — od najmniejszego aż do największego — i dowódcy wojskowi powstali i wyruszyli do Egiptu, ponieważ bali się Chaldejczyków.
2 Królów 25 27 W trzydziestym siódmym roku po uprowadzeniu do niewoli Jojakina, króla judzkiego, dwunastego miesiąca, dnia dwudziestego siódmego miesiąca — Ewil Merodak, król babiloński, w roku objęcia swej władzy ułaskawił Jojakina, króla judzkiego, i kazał wyprowadzić go z więzienia.
2 Królów 25 28 Rozmawiał z nim łaskawie i wyniósł jego tron ponad tron królów, którzy przebywali z nim w Babilonie.
2 Królów 25 29 Zdjął więc Jojakin swoje szaty więzienne i jadał zawsze u króla przez wszystkie dni swego życia.
2 Królów 25 30 Król babiloński zapewnił mu stałe utrzymanie, dzień po dniu, przez cały czas jego życia.

1 Kronik 1  1 Adam, Set, Enosz,
1 Kronik 1  2 Kenan, Mahalaleel, Jered,
1 Kronik 1  3 Henoch, Matuzalem, Lamek.
1 Kronik 1  4 Noe, Sem, Cham i Jafet.
1 Kronik 1  5 Synowie Jafeta: Gomer, Magog, Madaj, Jawan, Tubal, Meszek i Tiras.
1 Kronik 1  6 Synowie Gomera: Aszkanaz, Rifat i Togarma.
1 Kronik 1  7 Synowie Jawana: Elisza i Tarszisz, Kittim i Dodanim.
1 Kronik 1  8 Synowie Chama: Kusz, Misraim, Put i Kanaan.
1 Kronik 1  9 Synowie Kusza: Seba, Chawila, Sabta, Rama i Sabteka. Synowie Ramy: Saba i Dedan.
1 Kronik 1 10 Kusz [jeszcze] był ojcem Nimroda, który był pierwszym mocarzem na ziemi.
1 Kronik 1 11 Misraim był ojcem Ludytów, Anamitów, Lehabitów, Naftuchitów,
1 Kronik 1 12 Patrusytów, Kasluchitów i Kaftorytów, z których wyszli Filistyni.
1 Kronik 1 13 Kanaan zaś był ojcem Sydona, swego pierworodnego, potem Cheta,
1 Kronik 1 14 oraz Jebusyty, Amoryty, Girgaszyty,
1 Kronik 1 15 Chiwwity, Arkity, Synity,
1 Kronik 1 16 Arwadyty, Semaryty i Chamatyty.
1 Kronik 1 17 Synowie Sema: Elam, Aszszur, Arpachszad, Lud i Aram. [Synowie Arama] : Us, Chul, Geter i Meszek.
1 Kronik 1 18 Arpachszad był ojcem Szelacha, a Szelach — Ebera.
1 Kronik 1 19 Eberowi urodzili się dwaj synowie: imię jednego Peleg, gdyż za jego dni ziemia została podzielona, a imię brata jego — Joktan.
1 Kronik 1 20 Joktan był ojcem Almodada, Szelefa, Chasarmaweta, Jeracha,
1 Kronik 1 21 Hadorama, Uzala, Dikli,
1 Kronik 1 22 Ebala, Abimaela, Saby,
1 Kronik 1 23 Ofira, Chawili i Jobaba. Wszyscy ci byli synami Joktana.
1 Kronik 1 24 Sem, Arpachszad, Szelach,
1 Kronik 1 25 Eber, Peleg, Reu,
1 Kronik 1 26 Serug, Nachor, Terach.
1 Kronik 1 27 Abram, to jest Abraham.
1 Kronik 1 28 Synowie Abrahama: Izaak i Izmael.
1 Kronik 1 29 Oto ich rodowód: pierworodny Izmaela Nebajot, potem Kedar, Adbeel, Mibsam,
1 Kronik 1 30 Miszma, Duma, Massa, Chadad, Tema,
1 Kronik 1 31 Jetur, Nafisz i Kedma. Ci byli synami Izmaela.
1 Kronik 1 32 Synowie Ketury, drugorzędnej żony Abrahama: porodziła ona Zimrana, Jokszana, Medana, Madiana, Jiszbaka i Szuacha. Synowie Jokszana: Saba i Dedan.
1 Kronik 1 33 Synowie Madiana: Ela, Efer, Henoch, Abida i Eldaa. Wszyscy ci byli synami Ketury.
1 Kronik 1 34 Abraham był ojcem Izaaka. Synowie Izaaka: Ezaw i Izrael.
1 Kronik 1 35 Synowie Ezawa: Elifaz, Reuel, Jeusz, Jalam i Korach.
1 Kronik 1 36 Synowie Elifaza: Teman, Omar, Sefi, Gatam, Kenaz, Timna i Amalek.
1 Kronik 1 37 Synowie Reuela: Nachat, Zerach, Szamma i Mizza.
1 Kronik 1 38 Synowie Seira: Lotan, Szobal, Sibeon, Ana, Diszon, Eser i Diszan.
1 Kronik 1 39 Synowie Lotana: Chori i Homam. Siostra Lotana: Timna.
1 Kronik 1 40 Synowie Szobala: Alian, Manachat, Ebal, Szefi i Onam. Synowie Sibeona: Aja i Ana.
1 Kronik 1 41 Synowie Any: Diszon. Synowie Diszona: Chamran, Eszban, Jitran i Keran.
1 Kronik 1 42 Synowie Esera: Bilhan, Zaawan i Akan. Synowie Diszana: Us i Aran.
1 Kronik 1 43 Oto królowie, którzy panowali w kraju Edomu, zanim jakikolwiek król panował nad synami Izraela: Bela, syn Beora, a nazwa miasta jego: Dinhaba.
1 Kronik 1 44 I umarł Bela, a królował w jego miejsce Jobab, syn Zeracha z Bosry.
1 Kronik 1 45 Umarł Jobab i królował w jego miejsce Chuszam z kraju Temanitów.
1 Kronik 1 46 Umarł Chuszam i królował w jego miejsce Hadad, syn Bedada, który poraził Madianitów na polach Moabu, a nazwa miasta jego Awit.
1 Kronik 1 47 Umarł Hadad i królował w jego miejsce Samla z Masreki.
1 Kronik 1 48 Umarł Samla i królował w jego miejsce Szaul z Rechobot Nadrzecznego.
1 Kronik 1 49 Umarł Szaul i królował w jego miejsce Baal-Chanan, syn Akbora.
1 Kronik 1 50 Umarł Baal-Chanan i królował w jego miejsce Hadad, a nazwa miasta jego Pai, imię zaś jego żony Mehetabel, córki Matredy, córki Mezahaba.
1 Kronik 1 51 Umarł też i Hadad. Naczelnikami szczepów Edomu byli: naczelnik Timna, naczelnik Alia, naczelnik Jetet,
1 Kronik 1 52 naczelnik Oholibama, naczelnik Ela, naczelnik Pinon, naczelnik Kenaz, naczelnik Teman, naczelnik Mibsar,
1 Kronik 1 53 naczelnik Magdiel, naczelnik Iram. Ci byli naczelnikami Edomu.

1 Kronik 2  1 Oto synowie Izraela: Ruben, Symeon, Lewi, Juda, Issachar, Zabulon,
1 Kronik 2  2 Dan, Józef, Beniamin, Neftali, Gad i Aser.
1 Kronik 2  3 Synowie Judy : Er, Onan i Szela. Ci trzej urodzili się mu z Bat-Szuy. Kananejki. Lecz Er, pierworodny Judy, okazał się złym w oczach Jahwe i spotkała go śmierć.
1 Kronik 2  4 Także synowa jego, Tamar, urodziła mu Peresa i Zeracha. Wszystkich synów Judy było pięciu.
1 Kronik 2  5 Synowie Peresa: Chesron i Chamul.
1 Kronik 2  6 Synowie Zeracha: Zimri, Etan, Heman, Kalkol i Dara, wszystkich ich pięciu.
1 Kronik 2  7 Synowie Karmiego: Akar, który zatrwożył Izraela z powodu kradzieży rzeczy obłożonych klątwą.
1 Kronik 2  8 Syn Etana: Azariasz.
1 Kronik 2  9 Synowie Chesrona, którzy mu się urodzili: Jerachmeel, Ram i Kelubaj.
1 Kronik 2 10 Ram był ojcem Amminadaba. Amminadab zaś — Nachszona, naczelnika potomków Judy.
1 Kronik 2 11 Nachszon był ojcem Salmy, a Salma — Booza.
1 Kronik 2 12 Booz był ojcem Obeda, a Obed — Jessego.
1 Kronik 2 13 Jesse miał jako swego pierworodnego Eliaba, drugiego Abinadaba, trzeciego Szimeę,
1 Kronik 2 14 czwartego Netaneela, piątego Raddaja,
1 Kronik 2 15 szóstego Osema, siódmego Dawida.
1 Kronik 2 16 A siostrami ich były: Seruja i Abigail. Synowie Serui: Abiszaj, Joab i Asahel, trzej;
1 Kronik 2 17 Abigail zaś urodziła Amasę; ojcem Amasy był Jeter, Izmaelita.
1 Kronik 2 18 Kaleb, syn Chesrona, wziął za żonę Azubę, z której miał Jeriota. Oto [jeszcze] jej synowie: Jeszer, Szobab i Ardon.
1 Kronik 2 19 A gdy umarła Azuba, Kaleb wziął sobie za żonę Efratę, która mu urodziła Chura.
1 Kronik 2 20 Chur zaś był ojcem Uriego, a Uri — Besaleela.
1 Kronik 2 21 Potem zbliżył się Chesron do córki Makira, ojca Gileada, wziął ją za żonę, gdy miał sześćdziesiąt lat, a urodziła mu Seguba.
1 Kronik 2 22 Segub był ojcem Jaira, który miał dwadzieścia trzy miasta w ziemi Gilead.
1 Kronik 2 23 Zabrał też Syrii i krajowi Geszur Osiedla Jaira i Kenat z przynależnymi sześćdziesięcioma miejscowościami; wszystkie one należały do synów Makira, ojca Gileada.
1 Kronik 2 24 Po śmierci Chesrona w Kaleb-Efrata, żona Chesrona, Abijja, urodziła mu Aszchura, ojca Tekoa.
1 Kronik 2 25 Synami Jerachmeela, pierworodnego Chesrona, byli: Ram — pierworodny, Buna, Oren, Osem i Achiasz.
1 Kronik 2 26 Miał też Jerachmeel inną żonę, imieniem Atara; ta była matką Onama.
1 Kronik 2 27 Synowie Rama, pierworodnego Jerachmeela: Maas, Jamin i Eker.
1 Kronik 2 28 Synami Onama byli: Szammaj i Jada. Synami Szammaja: Nadab i Abiszur.
1 Kronik 2 29 Żonie Abiszura, która mu urodziła Achbana i Molida, było na imię Abihajil.
1 Kronik 2 30 Synami Nadaba: Seled i Appaim. Seled umarł bezdzietny.
1 Kronik 2 31 Synem Appaima: Jiszi. Synem Jisziego: Szeszan. Synem Szeszana: Achlaj.
1 Kronik 2 32 Synami Jady, brata Szammaja: Jeter i Jonatan. Jeter umarł bezdzietny.
1 Kronik 2 33 Synami Jonatana: Pelet i Zaza. Ci byli synami Jerachmeela.
1 Kronik 2 34 Szeszan nie miał synów, tylko córki, ale miał sługę Egipcjanina imieniem Jarcha.
1 Kronik 2 35 Dał przeto Szeszan słudze swemu, Jarsze, córkę swą za żonę i urodziła mu Attaja.
1 Kronik 2 36 Attaj zaś był ojcem Natana, a Natan — Zabada.
1 Kronik 2 37 Zabad był ojcem Eflala, a Eflal — Obeda.
1 Kronik 2 38 Obed był ojcem Jehu, a Jehu — Azariasza.
1 Kronik 2 39 Azariasz był ojcem Chelesa, a Cheles — Eleasy.
1 Kronik 2 40 Eleasa był ojcem Sismaja, a Sismaj — Szalluma.
1 Kronik 2 41 Szallum był ojcem Jekamiasza, a Jekamiasz- Eliszamy.
1 Kronik 2 42 Synowie Kaleba, brata Jerachmeela: Mesza, jego pierworodny, który był ojcem Zifa i Mareszy, <ojca> Chebrona.
1 Kronik 2 43 Synowie Chebrona: Korach, Tappuach, Rekem i Szema.
1 Kronik 2 44 Szema był ojcem Rachama, ojca Jorkoama, a Rekem był ojcem Szammaja.
1 Kronik 2 45 Synem Szammaja był Maori, a Maon był ojcem Bet-Sura.
1 Kronik 2 46 Efa, drugorzędna żona Kaleba, urodziła Charana, Mosę i Gazera. Charan był ojcem Gazera.
1 Kronik 2 47 Synowie Jahdaja: Regem, Jotam, Geszan, Pelet, Efa i Szaaf.
1 Kronik 2 48 Drugorzędna żona Kaleba, Maaka, urodziła Szebera i Tirchanę.
1 Kronik 2 49 Urodziła ona także Szaafa, ojca Madmanny, Szewę, ojca Makbeny i ojca Gibea. Córką Kaleba była Aksa.
1 Kronik 2 50 Ci byli synami Kaleba. Synami Chura, pierworodnego Efraty: Szobal, ojciec Kiriat-Jearim,
1 Kronik 2 51 Salma, ojciec Betlechem, Charef, ojciec Bet-Gader.
1 Kronik 2 52 Szobal, ojciec Kiriat-Jearim, miał synów: Reajasza, Chasriego i Manachata,
1 Kronik 2 53 i rody Kiriat-Jearim, Jitrytów, Putytów, Szumatytów i Miszraitów; od nich wyszli Soreatyci i Esztaulici.
1 Kronik 2 54 Synowie Salmy: Betlechem, Netofatyci, Atrot Bet-Joab, połowa Manachtytów, Soreici,
1 Kronik 2 55 rody pisarzy, mieszkających w Jabbes, Tireatyci, Szimeatyci, Sukatyci. Ci są zatem Kenitami, pochodzącymi z Chammat, od ojca domu Rekaba.

1 Kronik 3  1 Oto synowie Dawida, którzy urodzili mu się w Hebronie: pierworodny Amnon z Achinoam, Jizreelitki, drugi Daniel z Abigail, pochodzącej z Karmelu,
1 Kronik 3  2 trzeci Absalom, syn Maaki, córki Talmaja, króla Geszuru, czwarty Adoniasz, syn Chaggity,
1 Kronik 3  3 piąty Szefatiasz z Abitali, szósty Jitream z jego żony Egli.
1 Kronik 3  4 Sześciu mu się urodziło w Hebronie, gdzie królował siedem lat i sześć miesięcy. Potem panował on trzydzieści trzy lata w Jerozolimie.
1 Kronik 3  5 A synowie, którzy urodzili mu się w Jerozolimie: Szimea, Szobab, Natan, Salomon, czterej z Batszeby, córki Ammiela.
1 Kronik 3  6 Potem Jibchar, Eliszua, Elifelet,
1 Kronik 3  7 Nogah, Nefeg, Jafia,
1 Kronik 3  8 Eliszama, Eliada, Elpalet , dziewięciu.
1 Kronik 3  9 Wszyscy ci byli synami Dawida, nie licząc synów żon drugorzędnych. A siostrą ich była Tamar.
1 Kronik 3 10 Synem Salomona był Roboam; synem Roboama — Abiasz, synem Abiasza — Asa, synem Asy — Jozafat,
1 Kronik 3 11 synem Jozafata — Joram, synem Jorama — Ochozjasz, synem Ochozjasza — Joasz,
1 Kronik 3 12 synem Joasza — Amazjasz, synem Amazjasza — Azariasz, synem Azariasza — Jotam,
1 Kronik 3 13 synem Jotama — Achaz, synem Achaza — Ezechiasz, synem Ezechiasza — Manasses,
1 Kronik 3 14 synem Manassesa — Amon, synem Amona — Jozjasz.
1 Kronik 3 15 Synami Jozjasza: pierworodny Jochanan, drugi Jojakim, trzeci Sedecjasz, czwarty Szallum.
1 Kronik 3 16 Synami Jojakima: jego synem Jechoniasz, jego synem Sedecjasz.
1 Kronik 3 17 Synowie Jechoniasza, uprowadzonego do niewoli: jego syn Szealtiel,
1 Kronik 3 18 Malkiram, Pedajasz, Szeneassar, Jekamiasz, Hoszama i Nedabiasz.
1 Kronik 3 19 Synowie Pedajasza: Zorobabel i Szimei. Synami Zorobabela: Meszullam i Chananiasz oraz ich siostra Szelomit.
1 Kronik 3 20 Synami Meszullama: Chaszuba, Ohel, Berekiasz, Chasadiasz i Juszab-Chesed, pięciu.
1 Kronik 3 21 Synami Chananiasza: Pelatiasz i Izajasz; synem jego Refajasz, synem jego Arnan, synem jego Obadiasz, synem jego Szekaniasz.
1 Kronik 3 22 Synami Szekaniasza: Szemajasz, Chattusz, Jigeal, Bariach, Neariasz i Szafat, sześciu.
1 Kronik 3 23 Synami Neariasza: Elioenaj, Ezechiasz i Azrikam, trzej.
1 Kronik 3 24 Synami Elioenaja: Hodawiasz, Eliaszib, Pelajasz, Akkub, Jochanan, Delajasz i Anani, siedmiu.

1 Kronik 4  1 Synowie Judy: Peres, Chesron, Karmi, Chur i Szobal.
1 Kronik 4  2 Reajasz, syn Szobala, był ojcem Jachata, a Jachat — Achumaja i Lahada. Te są rody Soreatytów.
1 Kronik 4  3 A ci byli z ojca Etama: Jizreel, Jiszma i Jidbasz, a imię ich siostry: Haslelponi.
1 Kronik 4  4 Penuel był ojcem Gedora, a Ezer — ojcem Chuszy. Ci są synowie Chura, pierworodnego Efraty, ojca Betlechem.
1 Kronik 4  5 Aszchur, ojciec Tekoa, miał dwie żony: Cheleę i Naarę.
1 Kronik 4  6 Naara urodziła mu Achuzama, Chefera, Temniego i Achasztariego. Ci byli synami Naary.
1 Kronik 4  7 Synowie Chelei: Seret, Sochar i Etnan.
1 Kronik 4  8 Kos był ojcem Anuba, Sobeby i rodów Acharchela, syna Haruma.
1 Kronik 4  9 Jabes był bardziej poważany niż jego bracia. Matka jego dała mu imię Jabes, mówiąc: "Ponieważ w bólu porodziłam".
1 Kronik 4 10 A wzywał Jabes Boga Izraelowego, mówiąc: "Obyś skutecznie mi błogosławił i rozszerzył granice moje, a ręka Twoja była ze mną, i abyś zachował mnie od złego, a utrapienie moje się skończyło". I sprawił Bóg to, o co on prosił.
1 Kronik 4 11 Kelub, brat Szuchy, był ojcem Mechira, który był ojcem Esztona.
1 Kronik 4 12 Eszton był ojcem Bet-Rafa, Paseacha i Techinny, ojca Ir-Nachasz. Ci mężowie są z Rekab.
1 Kronik 4 13 Synowie Kenaza: Otniel i Serajasz. Synowie Otniela: Chatat i Meonotaj.
1 Kronik 4 14 Meonotaj był ojcem Ofry. Serajasz był ojcem Joaba, ojca Ge-Haraszim, byli oni bowiem rzemieślnikami.
1 Kronik 4 15 Synowie Kaleba, syna Jefunnego: Ir, Ela i Naam. Syn Eli: Kenaz.
1 Kronik 4 16 Synowie Jehalleleela: Zif, Zifa, Tiria i Asareel.
1 Kronik 4 17 Synowie Ezry: Jeter, Mered, Efer i Jalon. Potem [Bitia] poczęła Miriam, Szammaja i Iszbacha, ojca Esztemoy.
1 Kronik 4 18 A tegoż żona, Judejka, urodziła Jereda, ojca Gedora, Chebera, ojca Soko, i Jekutiela, ojca Zanoacha. Ci są synowie Bitii, córki faraona, którą poślubił Mered.
1 Kronik 4 19 Synowie żony Hodijji, siostry Nachama, ojca Keili, Garmity, i Esztemoy, Maakatyty.
1 Kronik 4 20 Synowie Szymona: Amnon, Rinna, Ben-Chanan i Tilon. Synowie Jisziego Zochet i Ben-Zochet.
1 Kronik 4 21 Synowie Szeli, syna Judy: Er, ojciec Leki, Laedy, ojciec Mareszy i rodów z wytwórni bisioru w Bet-Aszbea;
1 Kronik 4 22 Jokim i mężowie z Kozeby oraz Joasz i Saraf, którzy panowali w Moabie, zanim powrócili do Lechem. Są to wydarzenia bardzo dawne.
1 Kronik 4 23 Byli zaś oni garncarzami. Jako mieszkańcy Netaim i Gedery mieszkali tam przy królu ze względu na prace dla niego wykonywane.
1 Kronik 4 24 Synowie Symeona: Nemuel, Jamin, Jarib, Zerach, Saul;
1 Kronik 4 25 Jego synem Szallum, synem Szalluma- Mibsam, jego zaś synem był Miszma.
1 Kronik 4 26 Synowie Miszmy: Chammuel, jego synem był Zakkur, synem Zakkura zaś Szimei.
1 Kronik 4 27 Szimei miał szesnastu synów i sześć córek, lecz jego bracia nie mieli wiele dzieci i wszystkie ich rody nie rozmnożyły się tak, jak potomków Judy.
1 Kronik 4 28 Mieszkali oni w miastach Beer-Szeba, Molada, Chasar-Szual,
1 Kronik 4 29 Bilha, Esem, Tolad,
1 Kronik 4 30 Betuel, Chorma, Siklag,
1 Kronik 4 31 Bet-Markabot, Chasar-Susim, Bet-Birei, Szaarim. Miasta te należały do nich aż do panowania Dawida.
1 Kronik 4 32 A osiedlami ich były: Etam, Ain, Rimmon, Token i Aszan, pięć miast
1 Kronik 4 33 oraz wszystkie ich wioski, które były naokoło tych miast aż do Baalat. Takie były ich siedziby według ich spisów rodowych.
1 Kronik 4 34 Meszobab, Jamlek, Josza, syn Amazjasza,
1 Kronik 4 35 Joel, Jehu, syn Joszibiasza, syna Serajasza, syna Asjela,
1 Kronik 4 36 Elioenaj, Jaakoba, Jeszochajasz, Asajasz, Adiel, Jesimiel, Benajasz,
1 Kronik 4 37 Ziza, syn Szifiego, syna Allona, syna Jedajasza, syna Szimriego, syna Szemajasza.
1 Kronik 4 38 Ci wymienieni tu imiennie byli naczelnikami w swoich rodach. Rodziny ich rozszerzyły się bardzo.
1 Kronik 4 39 Poszli więc aż do wąwozu Gedor, aż do wschodniej strony doliny, szukając pastwiska dla swych trzód.
1 Kronik 4 40 I znaleźli pastwisko obfite i dobre, okolicę obszerną, spokojną i bezpieczną, albowiem już przedtem mieszkali tam Chamici.
1 Kronik 4 41 Ci zapisani tu imiennie przybyli za czasów króla judzkiego, Ezechiasza, zniszczyli ich namioty i mieszkania, które się tam znajdowały, i obłożyli ich klątwą aż do tego dnia, zamieszkawszy na ich miejscu, ponieważ znaleźli tam pastwisko dla swych trzód.
1 Kronik 4 42 Niektórzy z nich, pięciuset mężów z synów Symeona, udali się na górę Seir, a na ich czele byli: Pelatiasz, Neariasz, Refajasz i Uzzjel, synowie Jisziego.
1 Kronik 4 43 Rozbili oni ocalałą resztę Amalekitów i zamieszkali tam aż do dnia dzisiejszego.

1 Kronik 5  1 Synowie Rubena, pierworodnego Izraela. Wprawdzie był on pierworodnym, lecz ponieważ skalał łoże swego ojca, pierworodztwo jego dane było synom Józefa, syna Izraela, więc nie podawało się rodowodów według pierworodztwa.
1 Kronik 5  2 Chociaż Juda był najpotężniejszym z braci swoich i z niego miał być władca, jednak pierworodztwo należało do Józefa.
1 Kronik 5  3 Synowie Rubena, pierworodnego Izraela: Henoch, Pallu, Chesron i Karmi.
1 Kronik 5  4 Synowie Joela: jego synem Szemajasz, jego synem Gog, jego synem Szimei,
1 Kronik 5  5 jego synem Mika, jego synem Reajasz, jego synem Baal,
1 Kronik 5  6 jego synem Beera, którego król Asyrii Tiglat-Pileser uprowadził do niewoli; był on naczelnikiem Rubenitów.
1 Kronik 5  7 Braćmi ich według ich rodów, kiedy spisywano rodowody ich pokoleń, byli: naczelnik Jejel, Zachariasz,
1 Kronik 5  8 Bela, syn Azaza, syna Szemy, syna Joela, który zamieszkiwał Aroer i aż do Nebo i do Baal-Meon.
1 Kronik 5  9 Ku wschodowi zaś zamieszkiwał aż po wejście na pustynię, [ciągnącą się] od rzeki Eufrat, gdyż pomnożyły się ich trzody w ziemi Gilead.
1 Kronik 5 10 Za czasów Saula prowadzili wojnę z Hagrytami, którzy wpadli w ich ręce, więc zamieszkali w ich namiotach w całej okolicy wschodniej Gileadu.
1 Kronik 5 11 Synowie Gada zamieszkiwali naprzeciwko nich w ziemi Baszan aż do Salka.
1 Kronik 5 12 Joel pierwszy, drugi Szafan, potem Janaj i Szafat w Baszanie.
1 Kronik 5 13 Braćmi ich są według rodów ich: Mikael, Meszullam, Szeba, Joraj, Jakan, Zija i Eber — siedmiu.
1 Kronik 5 14 A ci byli synami Abichaila: Ben-Churi, Ben-Jaroach, Ben-Gilead, Ben-Mikael, Ben-Jesziszaj, Ben-Jachdo, Ben-Buz.
1 Kronik 5 15 Achi, syn Abdiela, syna Guniego, był głową ich rodów.
1 Kronik 5 16 Zamieszkiwali oni w Gileadzie, Baszanie i przynależnych miejscowościach, na wszystkich pastwiskach Sirionu, leżących na ich krańcach.
1 Kronik 5 17 Wszystkie ich rodowody zostały sporządzone za czasów Jotama, króla Judy, i Jeroboama, króla Izraela.
1 Kronik 5 18 Synów Rubena i synów Gada oraz połowy pokolenia Manassesa, ludzi walecznych, mężów noszących tarczę i miecz, strzelających z łuku i wyszkolonych w rzemiośle wojennym było czterdzieści cztery tysiące siedemset sześćdziesięciu, gdy udawali się na wojnę.
1 Kronik 5 19 A rozpoczęli wojnę z Hagrytami, Jetur zaś, Nafisz i Nadab
1 Kronik 5 20 przyszli im z pomocą przeciwko nim. Dostali się więc w ich ręce Hagryci i wszyscy, którzy z nimi byli, albowiem podczas walki wzywali Boga, który ich wysłuchał, bo pokładali w Nim ufność.
1 Kronik 5 21 Uprowadzili zaś z ich stad: pięćdziesiąt tysięcy wielbłądów, dwieście pięćdziesiąt tysięcy owiec, dwa tysiące ostów i sto tysięcy ludzi.
1 Kronik 5 22 Rzeczywiście mnóstwo padło zabitych, albowiem była to wojna Boża. I zamieszkali na ich miejscu aż do niewoli.
1 Kronik 5 23 Synowie połowy pokolenia Manassesa osiedlili się w tym kraju, od Baszanu aż do Baal-Hermonu, Seniru i góry Hermon. Byli oni liczni.
1 Kronik 5 24 Oto naczelnicy ich rodów: Efer, Jiszi, Eliel, Azriel, Jeremiasz, Hodawiasz i Jachdiel, dzielni wojownicy, ludzie sławni, naczelnicy w swoich rodach.
1 Kronik 5 25 Lecz sprzeniewierzyli się Bogu swych ojców i dopuszczali się nierządu z bogami ludów tamtego kraju, które Bóg wytracił przed nimi.
1 Kronik 5 26 Bóg Izraela pobudził ducha Pula, króla asyryjskiego, ducha Tiglat-Pilesera, króla asyryjskiego, i uprowadził do niewoli Rubenitów, Gadytów oraz połowę pokolenia Manassesa. Przyprowadził on ich do Chałach, Chabor, Hara i do rzeki Gozan, gdzie przebywają aż do dnia dzisiejszego.
1 Kronik 5 27 Synowie Lewiego: Gerszon, Kehat i Merari.
1 Kronik 5 28 Synowie Kehata: Amram, Jishar, Chebron i Uzzjel.
1 Kronik 5 29 Dzieci Amrama: Aaron, Mojżesz i Miriam. Synowie Aarona: Nadab, Abihu, Eleazar i Itamar.
1 Kronik 5 30 Eleazar był ojcem Pinchasa, a Pinchas — Abiszuy.
1 Kronik 5 31 Abiszua był ojcem Bukkiego, a Bukki — Uzziego.
1 Kronik 5 32 Uzzi był ojcem Zerachiasza, a Zerachiasz — Merajota.
1 Kronik 5 33 Merajot był ojcem Amariasza, a Amariasz — Achituba.
1 Kronik 5 34 Achitub był ojcem Sadoka, a Sadok — Achimaasa.
1 Kronik 5 35 Achimaas był ojcem Azariasza, a Azariasz — Jochanana.
1 Kronik 5 36 Jochanan był ojcem Azariasza — tego, który sprawował urząd kapłański w świątyni, jaką zbudował Salomon w Jerozolimie.
1 Kronik 5 37 Azariasz był ojcem Amariasza, a Amariasz — Achituba.
1 Kronik 5 38 Achitub był ojcem Sadoka, a Sadok — Szalluma.
1 Kronik 5 39 Szallum był ojcem Chilkiasza, a Chilkiasz — Azariasza.
1 Kronik 5 40 Azariasz był ojcem Serajasza, a Serajasz — Josadaka.
1 Kronik 5 41 Josadak poszedł do niewoli, do której Jahwe wziął Judę i Jerozolimę przez Nabuchodonozora.

1 Kronik 6  1 Synowie Lewiego: Gerszom, Kehat, Merari.
1 Kronik 6  2 Oto imiona synów Gerszoma: Libni i Szimei.
1 Kronik 6  3 Synowie Kehata: Amram, Jishar, Chebron i Uzzjel.
1 Kronik 6  4 Synowie Merariego: Machli i Muszi. Oto są rody Lewiego według ich ojców:
1 Kronik 6  5 Gerszoma: synem jego Libni, synem jego Jachat, synem jego Zimma,
1 Kronik 6  6 synem jego Joach, synem jego Iddo, synem jego Zerach, synem jego Jeatraj.
1 Kronik 6  7 Synowie Kehata: synem jego Amminadab, synem jego Korach, synem jego Assir,
1 Kronik 6  8 synem jego Elkana, synem jego Ebiasaf, synem jego Assir,
1 Kronik 6  9 synem jego Tachat, synem jego Uriel, synem jego Ozjasz, synem jego Saul.
1 Kronik 6 10 Synowie Elkany: Amasaj i Achimot.
1 Kronik 6 11 Synem jego Elkana, synem jego Sofaj, synem jego Nachat,
1 Kronik 6 12 synem jego Eliab, synem jego Jerocham, synem jego Elkana.
1 Kronik 6 13 Synowie Samuela: pierworodny Joel i drugi Abiasz.
1 Kronik 6 14 Synowie Merariego: synem jego Machli, synem jego Libni, synem jego Szimei, synem jego Uzza,
1 Kronik 6 15 synem jego Szimea, synem jego Chaggiasz, synem jego Asajasz.
1 Kronik 6 16 Tych ustanowił Dawid dla prowadzenia śpiewu w domu Bożym, odkąd spoczęła tam arka.
1 Kronik 6 17 I byli na służbie śpiewaczej przed przybytkiem Namiotu Spotkania, dopóki Salomon nie zbudował domu Jahwe w Jerozolimie. Stawali zaś zgodnie z ustalonym porządkiem ich służby.
1 Kronik 6 18 Ci więc stawali wraz z synami swoimi: spośród synów Kehata: Heman, śpiewak, syn Joela, syna Samuela,
1 Kronik 6 19 syna Elkany, syna Jerochama, syna Eliela, syna Toacha,
1 Kronik 6 20 syna Sufa, syna Elkany, syna Machata, syna Amasaja,
1 Kronik 6 21 syna Elkany, syna Joela, syna Azariasza, syna Sefaniasza,
1 Kronik 6 22 syna Tachata, syna Assira, syna Ebiasafa, syna Koracha,
1 Kronik 6 23 syna Jishara, syna Kehata, syna Lewiego, syna Izraela.
1 Kronik 6 24 Brat jego, Asaf, stał po jego prawej stronie: Asaf, syn Berekiasza, syna Szimei,
1 Kronik 6 25 syna Mikaela, syna Baasejasza, syna Malkiasza,
1 Kronik 6 26 syna Etniego, syna Zeracha, syna Adajasza,
1 Kronik 6 27 syna Etana, syna Zimmy, syna Szimejego,
1 Kronik 6 28 syna Jachata, syna Gerszoma, syna Lewiego.
1 Kronik 6 29 Synowie Merariego, ich bracia, stawali po lewej stronie: Etan, syn Kisziego, syna Abdiego, syna Malluka,
1 Kronik 6 30 syna Chaszabiasza, syna Amazjasza, syna Chilkiasza,
1 Kronik 6 31 syna Amsjego, syna Baniego, syna Szemera,
1 Kronik 6 32 syna Machliego, syna Musziego, syna Merariego, syna Lewiego.
1 Kronik 6 33 Bracia ich, lewici, byli przeznaczeni do wszelkich usług w przybytku domu Bożego.
1 Kronik 6 34 Aaron zaś i jego synowie zamieniali w dym ofiary na ołtarzu całopalenia i na ołtarzu kadzenia, zgodnie z całą posługą w Miejscu Najświętszym i aby dokonywać przebłagania za Izraela, według tego wszystkiego, co nakazał sługa Boży, Mojżesz.
1 Kronik 6 35 Oto są synowie Aarona: synem jego Eleazar, synem jego Pinchas, synem jego Abiszua,
1 Kronik 6 36 synem jego Bukki, synem jego Uzzi, synem jego Zerachiasz,
1 Kronik 6 37 synem jego Merajot, synem jego Amariasz, synem jego Achitub,
1 Kronik 6 38 synem jego Sadok, synem jego Achimaas.
1 Kronik 6 39 A oto miejsca ich zamieszkania, według ich siedzib w wyznaczonych dla nich granicach. Synom Aarona, z rodu Kehata — taki bowiem dział wyznaczono im przez losowanie —
1 Kronik 6 40 dano Hebron w ziemi judzkiej wraz z otaczającymi go pastwiskami.
1 Kronik 6 41 Pola zaś miejskie i ich osiedla dano Kalebowi, synowi Jefunnego.
1 Kronik 6 42 Synom Aarona dano także miasta ucieczki: Hebron i Libnę wraz z jej pastwiskami, Jattir i Esztemoa z jej pastwiskami,
1 Kronik 6 43 Chilaz z jego pastwiskami, Debir z jego pastwiskami,
1 Kronik 6 44 Aszan z jego pastwiskami i Bet-Szemesz z jego pastwiskami.
1 Kronik 6 45 Od pokolenia Beniamina: Geba z jej pastwiskami, Alemet z jego pastwiskami i Anatot z jego pastwiskami; wszystkich miast trzynaście według ich rodzin.
1 Kronik 6 46 Pozostałym synom Kehata, spośród rodzin tegoż pokolenia, przypadło losem miast dziesięć od pokolenia, to jest połowy Manassesa.
1 Kronik 6 47 Synom Gerszoma, według ich rodzin, od pokolenia Issachara, od pokolenia Asera, od pokolenia Neftalego i od pokolenia Manassesa w Baszanie, trzynaście miast.
1 Kronik 6 48 Synom Merariego, według ich rodzin, przypadło losem od pokolenia Rubena, od pokolenia Gada i od pokolenia Zabulona, dwanaście miast.
1 Kronik 6 49 Synowie Izraela dali lewitom te miasta wraz z ich pastwiskami.
1 Kronik 6 50 Dali oni losem z ziem należących do pokolenia synów Judy, do pokolenia synów Symeona i do pokolenia synów Beniamina te miasta, którym nadali ich imiona.
1 Kronik 6 51 Niektóre rodziny synów Kehata miały miasta wylosowane od pokolenia Efraima.
1 Kronik 6 52 Dano im miasta ucieczki: Sychem z jego pastwiskami na górze Efraima, Gezer z jego pastwiskami,
1 Kronik 6 53 Jokmeam z jego pastwiskami, Bet-Choron z jego pastwiskami,
1 Kronik 6 54 Ajjalon z jego pastwiskami i Gat-Rimmon z jego pastwiskami.
1 Kronik 6 55 A od połowy pokolenia Manassesa — dla pozostałych rodzin Kehata: Aner z jego pastwiskami i Bileam z jego pastwiskami.
1 Kronik 6 56 Synom Gerszoma dano od połowy pokolenia Manassesa: Golan w Baszanie z jego pastwiskami i Asztarot z jego pastwiskami.
1 Kronik 6 57 Od pokolenia Issachara: Kedesz z jego pastwiskami, Dobrat z jego pastwiskami,
1 Kronik 6 58 Ramot z jego pastwiskami i Anem z jego pastwiskami.
1 Kronik 6 59 Od pokolenia Asera: Maszal z jego pastwiskami, Abdon z jego pastwiskami,
1 Kronik 6 60 Chukok z jego pastwiskami i Rechob z jego pastwiskami.
1 Kronik 6 61 Od pokolenia Neftalego: Kadesz w Galilei z jego pastwiskami, Chammon z jego pastwiskami i Kiriataim z jego pastwiskami.
1 Kronik 6 62 Pozostałym synom Merariego od pokolenia Zabulona: Rimmono z jego pastwiskami i Tabor z jego pastwiskami.
1 Kronik 6 63 Aza Jordanem, koło Jerycha, na wschód od Jordanu, od pokolenia Rubena: Beser w pustyni z jego pastwiskami, Jahsę z jej pastwiskami,
1 Kronik 6 64 Kedemot z jego pastwiskami i Mefaat z jego pastwiskami.
1 Kronik 6 65 Od pokolenia Gada: Ramot w Gileadzie z jego pastwiskami, Machanaim z jego pastwiskami,
1 Kronik 6 66 Cheszbon z jego pastwiskami i Jazer z jego pastwiskami.

1 Kronik 7  1 Synowie Issachara: Tola, Pua, Jaszub i Szimron, czterej.
1 Kronik 7  2 Synowie Toli: Uzzi, Refajasz, Jeriel, Jachmaj, Jibsam i Samuel, naczelnicy rodów Toli, dzielni wojownicy — za czasów Dawida liczba ich wynosiła według ich rodowodów dwadzieścia dwa tysiące sześciuset.
1 Kronik 7  3 Synowie Uzzjego: Izrachiasz, a synowie Izrachiasza: Mikael, Obadiasz, Joel, Jiszszijasz, pięciu, wszyscy naczelnicy rodów.
1 Kronik 7  4 Przy nich były hufce zbrojne do walki według spisów i według ich rodów, liczące trzydzieści sześć tysięcy, mieli bowiem wiele żon i synów.
1 Kronik 7  5 A bracia ich we wszystkich rodach Issachara, dzielni wojownicy, liczyli osiemdziesiąt siedem tysięcy; wszyscy zapisani w rodowodach.
1 Kronik 7  6 [Synowie] Beniamina: Bela, Beker i Jediael, trzej.
1 Kronik 7  7 Synowie Beli: Esbon, Uzzi, Uzzjel, Jerimot i Iri, pięciu, naczelnicy rodów, dzielni wojownicy; według swoich wykazów rodowych liczyli dwadzieścia dwa tysiące trzydziestu czterech.
1 Kronik 7  8 Synowie Bekera: Zemira, Joasz, Eliezer, Elioenaj, Omri, Jeremot, Abiasz, Anatot i Alamet; ci wszyscy są synami Bekera.
1 Kronik 7  9 Według wykazów rodowych dla swego pokolenia, naczelnicy rodów, dzielni wojownicy, liczyli dwadzieścia tysięcy dwustu.
1 Kronik 7 10 Synowie Jediaela: Bilhan, a synowie Bilhana: Jeusz, Beniamin, Ehud, Kenaana, Zetan, Tarszisz i Achiszachar.
1 Kronik 7 11 Wszyscy ci byli synami Jediaela: naczelnicy rodów, dzielni wojownicy, liczyli siedemnaście tysięcy dwustu, gdy wychodzili w szyku na wojnę.
1 Kronik 7 12 Szuppim i Chuppim, synowie Ira, Chuszim, syn Achera.
1 Kronik 7 13 Synowie Neftalego: Jachasjel, Guni, Jeser i Szallum, synowie z Bilhy.
1 Kronik 7 14 Synowie Manassesa: Asriel, którego urodziła drugorzędna jego żona, Aramejka. Urodziła ona Makira, ojca Gileada.
1 Kronik 7 15 Makir wziął żonę dla Chuppima i Szuppima. Imię jego siostry było Maaka. Imię drugiego syna Selofchad, lecz Selofchad miał tylko córki.
1 Kronik 7 16 Maaka, żona Makira, urodziła syna i dała mu imię Peresz. A bratu jego było na imię Szeresz, którego synami byli Ulam i Rekem.
1 Kronik 7 17 Syn Ulama: Bedan. Ci byli synami Gileada, syna Makira, syna Manassesa.
1 Kronik 7 18 Ich siostra, Hammoleket, urodziła Iszhoda, Abiezera i Machlę.
1 Kronik 7 19 Synami Szemidy byli: Achian, Szekem, Likchi i Aniam.
1 Kronik 7 20 Synowie Efraima: synem jego Szutelach, synem jego Bered, synem jego Tachat, synem jego Eleada, synem jego Tachat,
1 Kronik 7 21 synem jego Zabad, synem jego Szutelach, a także Ezer i Elead. Zabili ich ludzie z Gat, urodzeni w tym kraju, bo tamci zstąpili, aby zabrać ich stada.
1 Kronik 7 22 Efraim, ich ojciec, przez długi czas obchodził żałobę i przychodzili bracia jego, aby go pocieszyć.
1 Kronik 7 23 Potem zbliżył się do żony swej, która poczęła i urodziła syna, i dał mu imię Beria, ponieważ stało się nieszczęście w jego domu.
1 Kronik 7 24 Jego córką była Szeera, która zbudowała Bet-Choron niższy i wyższy oraz Uzzen-Szeera.
1 Kronik 7 25 Synami jego byli Refach i Reszef, synem jego Telach, synem jego Tachan,
1 Kronik 7 26 synem jego Ladan, synem jego Ammihud, synem jego Eliszama,
1 Kronik 7 27 synem jego Nun, synem jego Jozue.
1 Kronik 7 28 Ich posiadłości i ich siedziby były w Betel i miejscowościach przynależnych; w Naaran ku wschodowi, a ku zachodowi w Gezer i miejscowościach przynależnych, w Sychem i miejscowościach przynależnych aż do Ajji i miast przynależnych.
1 Kronik 7 29 W rękach synów Manassesa były: Bet-Szean i miejscowości przynależne, Taanak i miejscowości przynależne, Megiddo i miejscowości przynależne, Dor i miejscowości przynależne. W tych mieszkali synowie Józefa, syna Izraela.
1 Kronik 7 30 Synowie Asera: Jimna, Jiszwa, Jiszwi, Beria i siostra ich Serach.
1 Kronik 7 31 Synowie Berii: Cheber i Malkiel; ten był ojcem Birzaita.
1 Kronik 7 32 Cheber był ojcem Jafleta, Szemera, Chotama i siostry ich Szuy.
1 Kronik 7 33 Synowie Jafleta: Pasak, Bimhal i Aszwat; to są synowie Jafleta.
1 Kronik 7 34 Synowie Szemera: Achi, Rohga, Chubba i Aram.
1 Kronik 7 35 Synowie brata jego, Helema: Sofach, Jimna, Szelesz i Amal.
1 Kronik 7 36 Synowie Sofacha: Suach, CharneferSzual, Beri i Jimra;
1 Kronik 7 37 Beser, Hod, SzammaSzilsza, Jitran i Beera.
1 Kronik 7 38 Synowie Jetera: Jefunne, Pispa i Ara.
1 Kronik 7 39 Synowie Ulli: Arach, Channiel i Risja.
1 Kronik 7 40 Wszyscy ci synowie Asera, na, czelnicy rodów, znamienici mężowie, dzielni wojownicy, główni wśród książąt, a według spisów liczyli w swoich rodowodach dwadzieścia sześć tysięcy wojska zdolnego do walki.

1 Kronik 8  1 Beniamin był ojcem swego pierworodnego Beli; drugiego — Aszbela, trzeciego — Achracha,
1 Kronik 8  2 czwartego — Nochy, piątego- Rafy.
1 Kronik 8  3 Synami Beli byli: Addar, Gera, ojciec Ehuda,
1 Kronik 8  4 Abiszua, Naaman i Achoach,
1 Kronik 8  5 Gera, Szefufan i Churam.
1 Kronik 8  6 Oto synowie Ehuda; ci byli naczelnikami rodów mieszkających w Geba i przesiedlili ich do Manachat:
1 Kronik 8  7 Naaman, Achiasz i Gera; on to ich przesiedlił i był ojcem Uzzy i Achichuda,
1 Kronik 8  8 a Szacharaima — w kraju Moabu. Potem gdy odprawił swe żony: Chuszim i Baarę,
1 Kronik 8  9 miał ze swej nowej żony: Jobaba, Sibię, Meszę, Malkoma,
1 Kronik 8 10 Jeusa, Sakiasza i Mirmę; ci byli jego synami, naczelnikami rodów.
1 Kronik 8 11 Z Chuszim miał: Abituba i Elpaala.
1 Kronik 8 12 Synowie Elpaala: Eber, Miszam i Szemed, on to zbudował Ono, Lod i miejscowości przynależne.
1 Kronik 8 13 Beria i Szema byli naczelnikami rodów mieszkających w Ajjalonie; oni to wypędzili mieszkańców Gat.
1 Kronik 8 14 Achio, Szaszak, Jeremot,
1 Kronik 8 15 Zebadiasz, Arad, Eder,
1 Kronik 8 16 Mikael, Jiszpa i Jocha byli synami Berii,
1 Kronik 8 17 Zebadiasz, Meszullam, Chizki, Cheber,
1 Kronik 8 18 Jiszmeraj, Jizlia i Jobab byli synami Elpaala.
1 Kronik 8 19 Jakim, Zikri, Zabdi,
1 Kronik 8 20 Elienaj, Silletaj, Eliel,
1 Kronik 8 21 Adajasz, Berajasz, Szimrat byli synami Szimejego.
1 Kronik 8 22 Jiszpan, Eber, Eliel,
1 Kronik 8 23 Abdon, Zikri, Chanan,
1 Kronik 8 24 Chananiasz, Elam, Antotiasz,
1 Kronik 8 25 Jifdejasz i Peniel byli synami Szaszaka.
1 Kronik 8 26 Szamszeraj, Szechariasz, Ataliasz,
1 Kronik 8 27 Jaareszjasz, Eliasz, Zikri byli synami Jerochama.
1 Kronik 8 28 Ci byli naczelnikami rodów według ich spisów; zamieszkali oni w Jerozolimie.
1 Kronik 8 29 W Gibeonie mieszkał Abi-Gibeon; imię jego żony było Maaka.
1 Kronik 8 30 Jego synem pierworodnym był Abdon, potem Sur, Kisz, Baal, Ner, Nadab,
1 Kronik 8 31 Gedor, Achio i Zeker.
1 Kronik 8 32 Miklot był ojcem Szimei. Oni również mieszkali w pobliżu swych krewnych ze swoimi braćmi w Jerozolimie.
1 Kronik 8 33 Ner był ojcem Kisza, Kisz — Saula. Saul był ojcem Jonatana, Malkiszuy, Abinadaba i Eszbaala.
1 Kronik 8 34 Synem Jonatana był Meribbaal; Meribbaal był ojcem Miki.
1 Kronik 8 35 Synowie Miki: Piton, Melek, Tarea i Achaz.
1 Kronik 8 36 Achaz był ojcem Joaddy; Joadda — Alemeta, Azmaweta i Zimriego; Zimri był ojcem Mosy.
1 Kronik 8 37 Mosa był ojcem Binei; jego synem był Rafa, synem jego Eleasa, synem jego Asel.
1 Kronik 8 38 Asel miał sześciu synów, a oto ich imiona: Azrikam, Bokru, Izmael, Szeariasz, Obadiasz i Chanan. Wszyscy oni byli synami Asela.
1 Kronik 8 39 Synowie jego brata Eszeka: Ulam, jego pierworodny, drugi Jeusz, trzeci Elifelet.
1 Kronik 8 40 Synowie Ulama byli dzielnymi wojownikami, strzelającymi z łuku. Mieli oni wielu synów i wnuków — stu pięćdziesięciu. Ci wszyscy byli synami Beniamina.

1 Kronik 9  1 Wszyscy Izraelici byli umieszczeni w wykazach rodowych. Oto oni spisani zostali w księdze królów izraelskich i judzkich. Byli oni uprowadzeni do niewoli babilońskiej z powodu swych występków.
1 Kronik 9  2 Pierwsi mieszkańcy, którzy weszli do swych posiadłości w swoich miastach: Izraelici, kapłani, lewici i niewolnicy świątyni.
1 Kronik 9  3 W Jerozolimie zamieszkiwali potomkowie Judy, Beniamina, Efraima i Manassesa.
1 Kronik 9  4 Utaj, syn Ammihuda, syna Omriego, syna Imriego, syna Baniego, jednego z synów Peresa, syna Judy.
1 Kronik 9  5 Z Szilonitów: pierworodny Asajasz i jego synowie.
1 Kronik 9  6 Z synów Zeracha: Jeuel i sześciuset dziewięćdziesięciu ich braci.
1 Kronik 9  7 Z synów Beniamina: Sallu, syn Meszullama, syna Hodawiasza, syna Hassenuy.
1 Kronik 9  8 Jibnejasz, syn Jerochama, Ela, syn Uzziego, syna Mikriego, Meszullam, syn Szefatiasza, syna Reuela, syna Jibniasza.
1 Kronik 9  9 Braci ich według ich rodowodu było dziewięćset pięćdziesięciu sześciu. Wszyscy ci mężowie byli naczelnikami swoich rodów.
1 Kronik 9 10 Z kapłanów: Jedajasz, Jojarib, Jakin.
1 Kronik 9 11 Azariasz, syn Chilkiasza, syna Meszullama, syna Sadoka, syna Merajota, syna Achituba, zwierzchnik domu Bożego.
1 Kronik 9 12 Adajasz, syn Jerochama, syna Paszchura, syna Malkiasza; Masaj, syn Adiela, syna Jachzery, syna Meszullama, syna Meszillemita, syna Immera.
1 Kronik 9 13 Braci ich, naczelników swoich rodów, było tysiąc siedmiuset sześćdziesięciu dzielnych wojowników, zatrudnionych obsługą domu Bożego.
1 Kronik 9 14 Z lewitów: Szemajasz, syn Chaszszuba, syna Azrikama, syna Chaszabiasza, z synów Merariego.
1 Kronik 9 15 Bakbakar, Cheresz, Galal, Mattaniasz, syn Miki, syna Zikriego, syna Asafa.
1 Kronik 9 16 Obadiasz, syn Szemajasza, syna Galala, syna Jedutuna, i Berekiasz, syn Asy, syna Elkany, który mieszkał w zagrodach Netofatytów.
1 Kronik 9 17 Odźwierni: Szallum, Akkub, Talmon, Achiman i ich bracia. Szallum był przełożonym.
1 Kronik 9 18 Jest on nim jeszcze teraz w Bramie Królewskiej od wschodu. Ci byli odźwiernymi w obozach lewitów.
1 Kronik 9 19 Szallum, syn Korego, syna Ebiasafa, syna Koracha, i bracia jego z domu jego ojca, Korachici, zatrudnieni obsługą, byli stróżami progów namiotu, a ich ojcowie strzegli wejścia do obozu Jahwe.
1 Kronik 9 20 Pinchas, syn Eleazara, był dawniej ich przełożonym — Jahwe niech będzie z nim!
1 Kronik 9 21 Zachariasz, syn Meszelemiasza, był odźwiernym przy wejściu do Namiotu Spotkania.
1 Kronik 9 22 Wszystkich wybranych na odźwiernych przy bramach było dwustu dwunastu. Byli oni zapisani w wykazach rodowych w swoich osiedlach. Stałe zaś ich obowiązki ustanowił Dawid i Samuel "Widzący".
1 Kronik 9 23 Zarówno oni, jak i ich synowie czuwali nad bramami świątyni Jahwe, domu namiotu, aby pełnić straż.
1 Kronik 9 24 Od czterech stron byli odźwierni: od wschodu, zachodu, północy i południa.
1 Kronik 9 25 Bracia ich, mieszkający w swoich zagrodach, przychodzili od czasu do czasu, by być z nimi przez siedem dni,
1 Kronik 9 26 ponieważ w stałej służbie byli czterej przełożeni odźwiernych. Byli to lewici odpowiedzialni za komnaty i skarbce domu Bożego.
1 Kronik 9 27 Nocowali w obrębie domu Bożego, do nich bowiem należała piecza i obowiązek otwierania go każdego rana.
1 Kronik 9 28 Niektórzy z nich mieli pieczę nad sprzętami używanymi w służbie Bożej, bo wnosili je policzone i w tejże liczbie wynosili.
1 Kronik 9 29 Inni spośród nich czuwali nad przyborami i nad wszystkimi naczyniami świętymi, nad najczystszą mąką, winem, oliwą, kadzidłem i balsamami.
1 Kronik 9 30 A synowie kapłanów przyprawiali pachnące mieszanki do balsamów.
1 Kronik 9 31 Mattitiasz, spośród lewitów, ten, który był pierworodnym Szalluma Korachity, miał sobie powierzony stały wypiek ciasta na ofiary.
1 Kronik 9 32 Spośród synów Kehata, spośród ich braci, niektórzy mieli za zadanie układać chleby pokładne w każdy szabat.
1 Kronik 9 33 A ci, którzy byli śpiewakami, naczelnikami rodzin lewickich, pozostawali w komnatach wolni od innych zajęć, ponieważ dniem i nocą przypadała na nich służba.
1 Kronik 9 34 Ci byli naczelnikami rodów lewickich według swego pokrewieństwa, a mieszkali w Jerozolimie.
1 Kronik 9 35 W Gibeonie mieszkał Abi-Gibeon i Jejel, a imię żony jego było Maaka.
1 Kronik 9 36 Jego synem pierworodnym był Abdon, potem Sur, Kisz, Baal, Ner, Nadab,
1 Kronik 9 37 Gedor, Achio, Zachariasz i Miklot.
1 Kronik 9 38 Miklot był ojcem Szimmeama. Oni również mieszkali w pobliżu swych krewnych ze swoimi braćmi w Jerozolimie.
1 Kronik 9 39 Ner był ojcem Kisza, Kisz — Saula, Saul był ojcem Jonatana, Malkiszuy, Abinadaba i Eszbaala.
1 Kronik 9 40 Synem Jonatana był Meribbaal, a Meribbaal był ojcem Miki.
1 Kronik 9 41 Synowie Miki: Piton, Melek i Tachrea.
1 Kronik 9 42 Achaz był ojcem Jary. Jara — Alemeta, Azmaweta i Zimriego; Zimri był ojcem Mosy.
1 Kronik 9 43 Mosa był ojcem Binei; synem jego był Refajasz, synem jego Eleasa, synem jego Asel.
1 Kronik 9 44 Asel miał sześciu synów; a ich imiona: Azrikam, Bokru, Izmael, Szeariasz, Obadiasz i Chanan. To są synowie Asela.

1 Kronik 10  1 Filistyni walczyli z Izraelitami; mężowie izraelscy uciekli przed Filistynami i padli pobici na wzgórzu Gilboa.
1 Kronik 10  2 Filistyni rozpoczęli natarcie na Saula i na jego synów, zabijając Jonatana, Abinadaba i Malkiszuę, synów Saula.
1 Kronik 10  3 W końcu walka srożyła się wokół Saula. Wytropili go łucznicy, a on zadrżał na widok łuczników.
1 Kronik 10  4 I odezwał się Saul do swego giermka: "Dobądź swego miecza i przebij mnie nim, ażeby nie przyszli ci nieobrzezańcy i nie naigrawali się ze mnie". Lecz giermek nie chciał tego uczynić, gdyż bardzo się bał. Saul więc dobył miecza i sam rzucił się na niego.
1 Kronik 10  5 Gdy giermek zobaczył, że Saul umarł, sam też rzucił się na miecz i umarł z nim.
1 Kronik 10  6 Umarł więc Saul i trzej jego synowie, cały też dom jego razem zginął w tym dniu.
1 Kronik 10  7 Skoro wszyscy Izraelici mieszkający w dolinie spostrzegli, że nastąpiła ucieczka, gdy poległ Saul i jego synowie, opuścili swoje miasta i zbiegli, a nadeszli Filistyni i zamieszkali w nich.
1 Kronik 10  8 Nazajutrz przyszli Filistyni obdzierać ciała zabitych i znaleźli Saula i jego synów, leżących na wzgórzu Gilboa.
1 Kronik 10  9 A obdarłszy go, zabrali jego głowę i zbroję. Po całej ziemi filistyńskiej rozesłali polecenie, aby obwieścić radosną nowinę swoim bogom i ludowi.
1 Kronik 10 10 Zbroję jego złożyli w świątyni swoich bogów, a czaszkę jego przytwierdzili w świątyni Dagona.
1 Kronik 10 11 Gdy usłyszeli wszyscy mieszkańcy Jabesz w Gileadzie o tym wszystkim, jak Filistyni postąpili z Saulem,
1 Kronik 10 12 powstali wszyscy dzielni ludzie, a zabrawszy zwłoki Saula i zwłoki jego synów, sprowadzili je do Jabesz i pochowali kości ich pod terebintem w Jabesz. Pościli potem przez siedem dni.
1 Kronik 10 13 Saul umarł na skutek własnego przewinienia, które popełnił względem Jahwe, przeciw słowu Jahwe, którego nie strzegł. Zasięgał on nawet rady u wróżbiarki,
1 Kronik 10 14 a nie radził się Jahwe; On więc zesłał na niego śmierć, a królestwo jego przeniósł na Dawida, syna Jessego.

1 Kronik 11  1 Wtedy zgromadzili się wszyscy Izraelici A przy Dawidzie w Hebronie i rzekli: "Oto myśmy kości twoje i ciało.
1 Kronik 11  2 Nawet już przedtem, gdy Saul był królem, tyś wyprowadzał i przyprowadzał Izraela, bo Jahwe, Bóg twój, rzekł do ciebie: "Ty będziesz pasł mój lud — Izraela, i ty będziesz; wodzem dla mojego ludu — Izraela"".
1 Kronik 11  3 Wszyscy więc starsi Izraela przybyli do króla do Hebronu. I Dawid zawarł z nimi w Hebronie przymierze wobec Jahwe. Namaścili więc Dawida na króla nad Izraelem zgodnie z nakazem Jahwe, przekazanym przez Samuela.
1 Kronik 11  4 I wyruszył Dawid z całym Izraelem na Jerozolimę, zwaną Jebus; mieszkańcami tamtejszego kraju byli Jebusyci.
1 Kronik 11  5 I rzekli mieszkańcy Jebus do Dawida: "Nie wejdziesz tutaj". Dawid jednak zdobył twierdzę Syjon, to jest Miasto Dawidowe.
1 Kronik 11  6 I powiedział Dawid: "Ktokolwiek pierwszy pokona Jebusytów, będzie wodzem i księciem". Joab, syn Serui, wystąpił pierwszy i został wodzem.
1 Kronik 11  7 Dawid zamieszkał w twierdzy, dlatego ją nazwano Miastem Dawidowym.
1 Kronik 11  8 Zbudował potem miasto dokoła, tak Millo jak i otoczenie, Joab zaś odnowił resztę miasta.
1 Kronik 11  9 Dawid stawał się coraz potężniejszym, bo Jahwe Zastępów był z nim.
1 Kronik 11 10 Oto dowódcy bohaterów Dawida, którzy wraz z nim stali się potężni pod jego panowaniem, a którzy wraz z całym Izraelem uczynili go królem zgodnie ze słowem Jahwe o Izraelu.
1 Kronik 11 11 Oto imiona bohaterów Dawida: Jaszobeam, syn Chakmoniego, dowódca Trzydziestu. Ten właśnie, który wymachiwał włócznią nad trzystu zabitymi w jednym spotkaniu.
1 Kronik 11 12 Po nim jest Eleazar, syn Dodo, Achochita, jeden z Trzech bohaterów.
1 Kronik 11 13 Był on z Dawidem w Pas-Dammim i tam zebrali się Filistyni do walki. A była tam działka pola pełna jęczmienia. Kiedy zaś wojsko uciekło przed Filistynami,
1 Kronik 11 14 on pozostał na środku działki, oswobodził ją i pobił Filistynów. Jahwe sprawił wtedy wielkie zwycięstwo.
1 Kronik 11 15 Trzej spośród Trzydziestu zeszli po skale do Dawida, do jaskini Adullam, podczas gdy obóz Filistynów był rozłożony w dolinie Refaim.
1 Kronik 11 16 Dawid był wtedy w twierdzy, a załoga filistyńska była wówczas w Betlejem.
1 Kronik 11 17 Dawid poczuł pragnienie i rzekł: "Kto mi da napić się wody z cysterny, która jest przy bramie w Betlejem?"
1 Kronik 11 18 Przedarli się więc ci Trzej przez obóz filistyński i zaczerpnęli wody z cysterny, która jest przy bramie w Betlejem. Zabrali ją z sobą i przynieśli Dawidowi. Dawid jednak nie chciał jej pić, lecz wylał ją w ofierze dla Jahwe.
1 Kronik 11 19 I rzekł: "Niechaj mnie Bóg strzeże od uczynienia tej rzeczy. Czyż mam pić krew tych ludzi wraz z ich życiem? Wszak przynieśli ją z narażeniem swego życia". I nie chciał jej pić. To uczynili ci Trzej bohaterowie.
1 Kronik 11 20 Abiszaj, brat Joaba, był dowódcą Trzydziestki. Wymachiwał on włócznią nad trzystu zabitymi i zażywał sławy u Trzydziestki.
1 Kronik 11 21 Spośród Trzydziestki był on podwójnie poważany i był ich dowódcą, lecz nie dorównał owej Trójce.
1 Kronik 11 22 Benajasz, syn Jojady, był mężem walecznym, wielkim w czynach, rodem z Kabseel. Pobił on dwóch [synów] Ariela z Moabu. On też zszedł do cysterny i zabił w niej lwa w dzień, gdy była śnieżyca.
1 Kronik 11 23 Zabił on także Egipcjanina, o wzroście pięciu łokci. Egipcjanin trzymał w ręku dzidę [grubą] jak wał tkacki, podczas gdy on poszedł na niego z kijem. Wyrwawszy dzidę z ręki Egipcjanina, zabił go własną jego dzidą.
1 Kronik 11 24 Tego dokonał Benajasz, syn Jojady. Miał sławę wśród trzydziestu bohaterów.
1 Kronik 11 25 Był on więcej poważany niż Trzydziestu, lecz nie dorównał owym Trzem. Dawid postawił go na czele swojej straży przybocznej.
1 Kronik 11 26 Bohaterowie waleczni: Asahel, brat Joaba, Elchanan, syn Dodo z Betlejem,
1 Kronik 11 27 Szammot z Haroru, Cheles z Pelonu,
1 Kronik 11 28 Ira, syn Ikesza z Tekoa, Abiezer z Anatot,
1 Kronik 11 29 Sibbekaj Chuszyta, Ilaj Achochita,
1 Kronik 11 30 Maheraj z Netofy, Cheled, syn Baany z Netofy,
1 Kronik 11 31 Itaj syn Ribaja z Gibea synów Beniamina, Benajasz z Pireatonu,
1 Kronik 11 32 Churaj z Potoków Gaasz, Abiel z Araby,
1 Kronik 11 33 Azmawet z Bachurim, Eliachba z Szaalbonu,
1 Kronik 11 34 <Bene-> Chaszem z Gizonu, Jonatan, syn Szagiego z Hararu,
1 Kronik 11 35 Achiam, syn Sakara z Hararu, Elifelet, syn Ura,
1 Kronik 11 36 Chefer z Mekery, Achiasz z Pelonu,
1 Kronik 11 37 Chesro z Karmelu, Naaraj, syn Ezbaja,
1 Kronik 11 38 Joel, brat Natana, Mibchar, syn Hagriego,
1 Kronik 11 39 Selek z Ammonu, Nachraj z Beerot, giermek Joaba, syna Serui,
1 Kronik 11 40 Ira z Jattiru, Gareb z Jattiru,
1 Kronik 11 41 Uriasz Chetyta, Zabad, syn Achlaja,
1 Kronik 11 42 Adina, syn Szizy, Rubenita, naczelnik Rubenitów, odpowiedzialny za Trzydziestu;
1 Kronik 11 43 Chanan, syn Maaki, Jozafat Mitnita,
1 Kronik 11 44 Ozjasz z Asztarot, Szama i Jeuel, synowie Chotama z Aroeru,
1 Kronik 11 45 Jediael, syn Szimriego, i jego brat Jocha z Tis,
1 Kronik 11 46 Eliel z Machawitów, Jeribaj i Joszawiasz, synowie Elnaama, Jitma z Moabu,
1 Kronik 11 47 Eliel, Obed i Jaasjel z Soby.

1 Kronik 12  1 Ci przybyli do Dawida do Siklag, gdy jeszcze musiał się trzymać z dala od Saula, syna Kisza: oni należeli do bohaterów, pomocników w walce.
1 Kronik 12  2 Uzbrojeni w luki, umieli strzelać tak z prawej jak i lewej ręki, i [rzucać] kamieniami i [wypuszczać] strzały z łuku. Spośród braci Saula z [pokolenia] Beniamina:
1 Kronik 12  3 na czele stali Achiezer i Joasz, synowie Szemajasza z Gibea, Jezjel i Pelet, synowie Azmaweta, Berekiasz i Jehu z Anatot;
1 Kronik 12  4 Jiszmajasz z Gibeonu, najdzielniejszy między Trzydziestoma i dowodził Trzydziestoma;
1 Kronik 12  5 Jeremiasz, Jachazjel, Jochanan, Jozabad z Gederot;
1 Kronik 12  6 Eleuzaj, Jerimot, Bealiasz, Szemariasz, Szefatiasz z Charif;
1 Kronik 12  7 Elkana, Jiszszijasz, Azareel, Joezer, Jaszobeam, Korachici;
1 Kronik 12  8 Joela, Zebadiasz, synowie Jerochama z Gedoru.
1 Kronik 12  9 Z Gadytów przyłączyli się do Dawida w warowni pustynnej dzielni wojownicy, żołnierze gotowi do walki, którzy celowali w posługiwaniu się tarczą i włócznią. Z wyglądu podobni do lwów, byli szybkonodzy jak gazele na górach.
1 Kronik 12 10 Dowódcą był Ezer, drugim — Obadiasz, trzecim — Eliab,
1 Kronik 12 11 czwartym — Maszmanna, piątym — Jeremiasz,
1 Kronik 12 12 szóstym — Attaj, siódmym — Eliel,
1 Kronik 12 13 ósmym — Jochanan, dziewiątym — Elzabad,
1 Kronik 12 14 dziesiątym — Jeremiasz, jedenastym — Makbannaj.
1 Kronik 12 15 Ci byli z synów Gada jako dowódcy wojska: każdy niższy stopniem — nad stu, a wyższy — nad tysiącem.
1 Kronik 12 16 Są to ci, którzy przeszli Jordan w miesiącu pierwszym, gdy wylał on na wszystkie brzegi, i którzy zmusili do ucieczki wszystkich mieszkańców dolin na wschód i na zachód.
1 Kronik 12 17 Przyszli też do warowni Dawida niektórzy z synów Beniamina i Judy.
1 Kronik 12 18 Dawid wyszedł naprzeciwko nich, a odpowiadając rzekł do nich: "Jeśli przychodzicie do mnie usposobieni pokojowo, aby mi pomóc, będzie moje serce w jedności z wami, lecz jeśli po to, by mnie zdradzić moim wrogom, mimo że ręce moje wolne są od gwałtu, niechaj wejrzy w to Bóg naszych ojców i niech osądzi".
1 Kronik 12 19 Wtedy duch owładnął Amasajem, dowódcą Trzydziestu: "Pokój tobie, Dawidzie, i z tobą, synu Jessego, pokój tobie i pokój temu, co cię wspiera, bo twój Bóg twoim wsparciem!" Dawid więc ich przyjął i uczynił z nich dowódców oddziałów.
1 Kronik 12 20 Z pokolenia Manassesa przyłączyli się do Dawida, gdy przyszedł z Filistynami, by walczyć przeciwko Saulowi. Nie pomógł on im wówczas, bo wodzowie filistyńscy po naradzie odesłali go mówiąc: "Za [cenę] naszych głów przyłączy się on do pana swego, Saula".
1 Kronik 12 21 Gdy szedł do Siklag, przyłączyli się do niego z Manassesa: Adnach, Jozabad, Jediael, Mikael, Jozabad, Elihu i Silletaj, dowódcy nad tysiącami, którzy byli z Manassesa.
1 Kronik 12 22 Oni to wsparli Dawida na czele oddziałów, ponieważ wszyscy byli dzielnymi wojownikami i stali się dowódcami w wojsku.
1 Kronik 12 23 Istotnie, z dnia na dzień przybywali do Dawida, aby mu pomagać, aż stał się obóz wielki jak obóz Boży.
1 Kronik 12 24 Oto liczba dowódców uzbrojonych na wojnę, którzy przybyli do Dawida do Hebronu, by zgodnie z nakazem Jahwe przenieść na niego władzę królewską Saula:
1 Kronik 12 25 Z synów Judy, noszących tarczę i włócznię, sześć tysięcy ośmiuset uzbrojonych na wojnę.
1 Kronik 12 26 Z synów Symeona, dzielnych wojowników [uzbrojonych] na wojnę, siedem tysięcy stu.
1 Kronik 12 27 Z synów Lewiego cztery tysiące sześciuset.
1 Kronik 12 28 Także Jojada, przywódca potomków Aarona, a z nim trzy tysiące siedmiuset.
1 Kronik 12 29 I Sadok, młody, dzielny wojownik, wraz ze swym rodem — dwudziestu dwóch dowódców.
1 Kronik 12 30 Z synów Beniamina, braci Saula, trzy tysiące; większość z nich pozostawała aż do tego czasu w służbie domu Saula.
1 Kronik 12 31 Z synów Efraima dwadzieścia tysięcy ośmiuset dzielnych wojowników, mężów sławnych w swych rodach.
1 Kronik 12 32 Z połowy pokolenia Manassesa osiemnaście tysięcy, którzy imiennie zostali wyznaczeni, aby pójść i ustanowić Dawida królem.
1 Kronik 12 33 Z synów Issachara, odznaczających się głębokim zrozumieniem czasów i znajomością tego, co ma czynić Izrael, dwustu dowódców, oprócz wszystkich ich braci pod ich dowództwem.
1 Kronik 12 34 Z Zabulona, zdolnych do wojska, wyćwiczonych do walki wszelką bronią wojenną, pięćdziesiąt tysięcy gotowych pomagać sercem niepodzielnym.
1 Kronik 12 35 Z pokolenia Neftalego tysiąc dowódców, a z nimi trzydzieści siedem tysięcy uzbrojonych w tarczę i włócznię.
1 Kronik 12 36 Z pokolenia Dana, wyćwiczonych do walki, dwadzieścia osiem tysięcy sześciuset.
1 Kronik 12 37 Z pokolenia Asera, zdolnych do wojska, wyćwiczonych do walki, czterdzieści tysięcy.
1 Kronik 12 38 Z drugiej strony Jordanu: z Rubenitów, Gadytów i z połowy pokolenia Manassesa, w pełnym uzbrojeniu wojennym, sto dwadzieścia tysięcy.
1 Kronik 12 39 Wszyscy ci wojownicy, stający do szeregu w doskonałym duchu, przybyli do Hebronu, aby Dawida ustanowić królem nad całym Izraelem. Lecz również i wszyscy pozostali Izraelici byli jednej myśli, aby Dawida ustanowić królem.
1 Kronik 12 40 I pozostali tam z Dawidem przez trzy dni, jedząc i pijąc, ponieważ bracia ich przygotowali im [żywność].
1 Kronik 12 41 A także ich sąsiedzi, aż spod [posiadłości] Issachara, Zabulona i Neftalego, przywozili im żywność na osłach, wielbłądach, mułach i wołach: wielką ilość mąki, fig, rodzynek, wina, oliwy, bydła i owiec, ponieważ była radość w Izraelu.

1 Kronik 13  1 Dawid naradzał się z tysiącznikami i setnikami i ze wszystkimi zwierzchnikami.
1 Kronik 13  2 Potem rzekł Dawid do całego zgromadzenia Izraela: "Jeśli się wam podoba i będzie po myśli Boga naszego, Jahwe, roześlijmy szybko wieść do pozostałych braci naszych we wszystkich ziemiach Izraela, do kapłanów i lewitów, którzy są z nimi w ich posiadłościach miejskich, niechaj się tu zgromadzą,
1 Kronik 13  3 abyśmy sprowadzili do nas Arkę Boga naszego, bośmy się o nią nie troszczyli za czasów Saula".
1 Kronik 13  4 I odpowiedziało całe zgromadzenie, że tak należy uczynić, albowiem ta rzecz wydała się słuszną w oczach całego ludu.
1 Kronik 13  5 Zebrał więc Dawid cały lud Izraela od Szichoru egipskiego aż do Wejścia do Chamat, aby sprowadzić Arkę Bożą z Kiriat-Jearim.
1 Kronik 13  6 Potem Dawid i cały Izrael udali się do Baali, ku Kiriat-Jearim, który jest w Judzie, aby sprowadzić stamtąd Arkę Boga, który nosi imię: Jahwe spoczywający na cherubach.
1 Kronik 13  7 Umieszczono Arkę Bożą na nowym wozie i wywieziono z domu Abinadaba, a Uzza i Achio prowadzili wóz.
1 Kronik 13  8 Dawid zaś i cały Izrael tańczyli z całej siły przed Bogiem przy dźwiękach pieśni, cytr, harf, lutni, bębnów, cymbałów i trąb.
1 Kronik 13  9 Gdy przybyli na klepisko Kidona, Uzza wyciągnął rękę, aby podtrzymać arkę, ponieważ woły szarpnęły.
1 Kronik 13 10 Gniew Boży zapłonął przeciwko Uzzie i poraził go za to, że dotknął ręką arki, i umarł tam przed Bogiem.
1 Kronik 13 11 A Dawid strapił się, dlatego że Jahwe dotknął takim ciosem Uzzę, i nazwał to miejsce Peres-Uzza, [tak jest] po dzień dzisiejszy.
1 Kronik 13 12 I uląkł się Dawid Boga w owym dniu, mówiąc: "Jak wprowadzę do siebie Arkę Bożą?"
1 Kronik 13 13 I nie skierował Dawid arki do siebie, do Miasta Dawidowego, lecz sprowadził ją do domu Obed-Edoma z Gat.
1 Kronik 13 14 I Arka Boża pozostawała w domu Obed-Edoma przez trzy miesiące. A Jahwe błogosławił domowi Obed-Edoma i wszystkiemu, co miał.

1 Kronik 14  1 Hiram, król Tyru, wysłał posłów do Dawida z drzewem cedrowym, murarzami i cieślami, aby mu zbudowali pałac.
1 Kronik 14  2 Wtedy Dawid poznał, że Jahwe potwierdził go królem nad Izraelem i wysoko podniósł jego władzę ze względu na swój lud — Izraela.
1 Kronik 14  3 W Jerozolimie Dawid wziął sobie jeszcze żony i miał jeszcze synów i córki.
1 Kronik 14  4 Oto imiona dzieci, które miał w Jerozolimie: Szammua, Szobab, Natan, Salomon,
1 Kronik 14  5 Jibchar, Eliszua, Elpalet,
1 Kronik 14  6 Nogah, Nefeg, Jafia,
1 Kronik 14  7 Eliszama, Beeliada, Elifelet.
1 Kronik 14  8 Filistyni usłyszawszy, że Dawid został namaszczony na króla nad całym Izraelem, wyruszyli wszyscy, aby go pochwycić. Dawid dowiedział się o tym i wyszedł naprzeciw nich.
1 Kronik 14  9 Filistyni przybyli, rozciągnęli się w dolinie Refaim.
1 Kronik 14 10 Wtedy Dawid radził się Boga, mówiąc: "Czy mam pójść na Filistynów i czy dasz ich w moje ręce?" A Jahwe odrzekł mu: "Idź, a dam ich w twoje ręce".
1 Kronik 14 11 Udali się oni do Baal-Perasim i tam ich Dawid pokonał. Wtedy rzekł Dawid: "Tak rozbił Bóg moją ręką wrogów moich, jak rozbija woda [rwąca]". Dlatego nazwano to miejsce Baal-Perasim.
1 Kronik 14 12 [Filistyni] pozostawili tam swoje bożki, a Dawid rozkazał: "Niech będą spalone w ogniu!"
1 Kronik 14 13 Lecz Filistyni jeszcze raz rozciągnęli się w dolinie.
1 Kronik 14 14 I znowu radził się Dawid Boga, a Bóg mu powiedział: "Nie dokonuj natarcia idąc za nimi, lecz obejdź ich z tyłu, a dokonasz na nich natarcia od strony drzew balsamowych.
1 Kronik 14 15 Kiedy zaś usłyszysz odgłos kroków wśród wierzchołków drzew balsamowych, wtedy ruszysz do walki, bo wtedy wyjdzie przed tobą Bóg, by rozbić wojsko Filistynów".
1 Kronik 14 16 Dawid postąpił tak, jak mu Bóg polecił, i pokonał wojsko Filistynów od Gibeonu aż do Gezer.
1 Kronik 14 17 Tak sława Dawida rozeszła się po wszystkich krainach, a Bóg rzucił postrach przed nim na wszystkie narody.

1 Kronik 15  1 Pobudował on sobie domy w Mieście Dawidowym, przygotował miejsce dla Arki Bożej i rozbił dla niej namiot.
1 Kronik 15  2 Wtedy rzekł Dawid: "Nikt nie powinien nosić Arki Bożej, oprócz lewitów, albowiem to ich wybrał Jahwe do noszenia Arki Jahwe i do obsługiwania jej na wieki".
1 Kronik 15  3 I zgromadził Dawid wszystkich Izraelitów w Jerozolimie celem przeniesienia Arki Jahwe na jej miejsce, które dla niej przygotował.
1 Kronik 15  4 Zebrał Dawid synów Aarona i lewitów;
1 Kronik 15  5 z synów Kehata: naczelnika Uriela i jego braci — stu dwudziestu;
1 Kronik 15  6 z synów Merariego : naczelnika Asajasza i jego braci — dwustu dwudziestu;
1 Kronik 15  7 z synów Gerszoma: naczelnika Joela i jego braci — stu trzydziestu;
1 Kronik 15  8 z synów Elisafana: naczelnika Szemajasza i jego braci — dwustu;
1 Kronik 15  9 z synów Chebrona: naczelnika Eliela i jego braci — osiemdziesięciu;
1 Kronik 15 10 z synów Uzzjela: naczelnika Amminadaba i jego braci — stu dwunastu.
1 Kronik 15 11 I wezwał Dawid kapłanów: Sadoka i Abiatara oraz lewitów: Uriela, Asajasza, Joela, Szemajasza, Eliela i Amminadaba,
1 Kronik 15 12 i rzekł do nich: "Wy jesteście naczelnikami rodów lewickich, oczyśćcie się wy i bracia wasi i przenieście Arkę Jahwe, Boga Izraela, na miejsce, które jej przygotowałem.
1 Kronik 15 13 Ponieważ za pierwszym razem nie było was, dotknął nas ciosem Bóg nasz, Jahwe, bośmy się Go nie zapytali, jak należało".
1 Kronik 15 14 Kapłani więc i lewici oczyścili się, aby przenieść Arkę Jahwe, Boga Izraela.
1 Kronik 15 15 Lewici nieśli Arkę Bożą na drążkach na swoich ramionach, jak przykazał Mojżesz zgodnie ze słowem Jahwe.
1 Kronik 15 16 I rzekł Dawid naczelnikom lewitów, aby ustanowili swoich braci śpiewakami przy instrumentach muzycznych: cytrach, harfach, cymbałach, aby rozbrzmiewał głos donośny i radosny.
1 Kronik 15 17 I ustanowili lewici Hemana, syna Joela, a z braci jego Asafa, syna Berekiasza; z synów zaś Merariego, ich braci, Etana, syna Kuszajasza,
1 Kronik 15 18 a z nimi braci ich drugiego stopnia: Zachariasza, Uzzjela, Szemiramota, Jechiela, Unniego, Eliaba, Benajasza, Maasejasza, Mattitiasza, Elifela, Miknejasza, Obed-Edoma, Jejela — odźwiernych.
1 Kronik 15 19 Śpiewacy: Heman, Asaf i Etan grali donośnie na cymbałach z brązu;
1 Kronik 15 20 Zachariasz, Uzzjel, Szemiramot, Jechiel, Unni, Eliab, Maasejasz i Benajasz na cytrach w wysokim tonie;
1 Kronik 15 21 Mattitiasz, Elifel, Miknejasz, Obed-Edom, Jejel i Azazjasz na harfach, by dominowali w oktawie;
1 Kronik 15 22 Kenaniasz, przełożony lewitów [przeznaczonych] do przenoszenia, kierował przenoszeniem, ponieważ był do tego uzdolniony.
1 Kronik 15 23 Berekiasz i Elkana byli odźwiernymi przy arce.
1 Kronik 15 24 Kapłani: Szebaniasz, Jozafat, Netaneel, Amasaj, Zachariasz, Benajasz i Eliezer grali na trąbach przed Arką Bożą, a Obed-Edom i Jechiasz byli odźwiernymi przy arce.
1 Kronik 15 25 Wówczas to Dawid i starsi Izraela oraz wodzowie z wielką radością poszli, aby przenieść Arkę Przymierza Jahwe z domu Obed-Edoma.
1 Kronik 15 26 Kiedy Bóg wspomagał lewitów niosących Arkę Przymierza Jahwe, ofiarowano siedem cielców i siedem baranów.
1 Kronik 15 27 A Dawid był okryty płaszczem z bisioru i podobnie wszyscy lewici niosący arkę i śpiewający, oraz Kenaniasz, kierujący przenoszeniem. Dawid miał na sobie także efod lniany.
1 Kronik 15 28 Tak cały Izrael prowadził Arkę Przymierza Jahwe wśród radosnych okrzyków, grania na trąbach, cymbałach, harfach i cytrach.
1 Kronik 15 29 Gdy Arka Przymierza Jahwe przybyła do Miasta Dawidowego, Mikal, córka Saula, wyglądała przez okno i ujrzała króla Dawida tańczącego i grającego. Wtedy wzgardziła nim w swym sercu.

1 Kronik 16  1 Przyniesiono więc Arkę Bożą i ustawiono ją w środku namiotu, jaki rozpiął dla niej Dawid, po czym złożono całopalenia i ofiary pojednania.
1 Kronik 16  2 Gdy zaś Dawid skończył składanie całopaleń i ofiar pojednania, pobłogosławił lud w imieniu Jahwe.
1 Kronik 16  3 Dokonał potem podziału między wszystkich Izraelitów, tak mężczyzn jak i kobiety: dla każdego po bochenku chleba, po kawałku mięsa i po placku z rodzynek.
1 Kronik 16  4 Ustanowił przed Arką Jahwe niektórych lewitów z obsługi, aby sławili, dzięki czynili i wychwalali Jahwe, Boga Izraela:
1 Kronik 16  5 Asafa, przełożonego, Zachariasza, jego zastępcę, potem Uzzjela, Szemiramota, Jechiela, Mattitiasza, Eliaba, Benajasza, Obed-Edoma i Jejela na instrumentach: harfach i cytrach, Asafa zaś, by uderzał w cymbały;
1 Kronik 16  6 Benajasza i Jachazjela, by stale trąbili przed Arką Przymierza Bożego.
1 Kronik 16  7 Owego dnia postanowił Dawid po raz pierwszy, aby tak wielbiono Jahwe za pośrednictwem Asafa i jego braci:
1 Kronik 16  8 Dzięki czyńcie Jahwe, wzywajcie Jego imienia, głoście dzieła Jego wśród narodów!
1 Kronik 16  9 Śpiewajcie Mu, grajcie Mu psalmy, rozpowiadajcie wszystkie Jego cuda.
1 Kronik 16 10 Szczyćcie się świętym Jego imieniem, niech się weseli serce szukających Jahwe!
1 Kronik 16 11 Rozważajcie o Jahwe i Jego potędze, szukajcie zawsze Jego oblicza:
1 Kronik 16 12 Pamiętajcie o cudach, które On zdziałał, o Jego znakach i sądach ust Jego.
1 Kronik 16 13 Potomstwo Izraela, Jego sługi, synowie Izraela, Jego wybrańcy!
1 Kronik 16 14 On, Jahwe, jest naszym Bogiem, Jego wyroki obejmują świat cały.
1 Kronik 16 15 Na wieki pamięta o swoim przymierzu — obietnicę dał dla tysiąca pokoleń.
1 Kronik 16 16 Zawarł je z Abrahamem i przysięgę dał Izaakowi.
1 Kronik 16 17 Ustanowił dla Jakuba jako prawo, wieczne przymierze dla Izraela,
1 Kronik 16 18 mówiąc: "Dam tobie ziemię Kanaanu na waszą własność dziedziczną 
1 Kronik 16 19 gdy was było niewielu — nieliczni i obcy w niej.
1 Kronik 16 20 Wędrowali od szczepu do szczepu, z jednego królestwa do drugiego ludu,
1 Kronik 16 21 a nie pozwolił nikomu ich uciskać i z ich powodu karał królów:
1 Kronik 16 22 "Nie dotykajcie moich pomazańców i prorokom moim nie czyńcie krzywdy!"
1 Kronik 16 23 Śpiewajcie dla Jahwe, wszystkie krainy, z dnia na dzień głoście Jego zbawienie!
1 Kronik 16 24 Rozgłaszajcie Jego chwałę wśród pogan, Jego cuda — wśród wszystkich narodów,
1 Kronik 16 25 bo wielki jest Jahwe, godzien wielkiej chwały: wzbudza On większy lęk niż wszyscy bogowie.
1 Kronik 16 26 Bo wszyscy bogowie pogan to ułuda, a Jahwe uczynił niebiosa.
1 Kronik 16 27 Przed Nim kroczą majestat i piękno, potęga i jasność w Jego przybytku.
1 Kronik 16 28 Oddajcie Jahwe, rodziny narodów, oddajcie Jahwe chwałę i potęgę,
1 Kronik 16 29 oddajcie Jahwe chwałę Jego imienia. Nieście ofiary i wchodźcie przed Jego oblicze. oddajcie pokłon Jahwe w święte szaty odziani.
1 Kronik 16 30 W obliczu Jego zadrżyj, ziemio cała! Umocnił świat, by się nie poruszył.
1 Kronik 16 31 Niech cieszy się niebo i ziemia raduje. Mówcie wśród pogan: "Jahwe jest królem".
1 Kronik 16 32 Niech szumi morze i co je napełnia, niech się weselą pola i wszystko, co na nich.
1 Kronik 16 33 Niech tak się uradują drzewa leśne w obliczu Jahwe, bo nadchodzi, aby rządzić ziemią.
1 Kronik 16 34 Chwalcie Jahwe, bo dobry, bo na wieki Jego łaskawość.
1 Kronik 16 35 Mówcie: "Ratuj nas, Boże zbawienia naszego, zgromadź nas i wybaw spośród narodów, abyśmy wielbili święte imię Twoje i dumni byli z Twej chwały.
1 Kronik 16 36 Błogosławiony Jahwe, Bóg Izraela, od wieków na wieki. A cały naród odpowiedział: "Amen" i chwalił Jahwe.
1 Kronik 16 37 [Dawid] pozostawił tam przed Arką Przymierza Jahwe Asafa i jego braci, aby pełnili służbę ustawicznie przed arką według porządku każdego dnia;
1 Kronik 16 38 i Obed-Edoma z jego sześćdziesięciu ośmiu braćmi, Obed-Edoma, syna Jedutuna, i Chosę jako odźwiernych;
1 Kronik 16 39 kapłana Sadoka i braci jego, kapłanów [pozostawił] przed przybytkiem Jahwe na wyżynie, która jest w Gibeonie,
1 Kronik 16 40 aby stale ofiarowali dla Jahwe ofiary całopalne na ołtarzu całopalenia rano i wieczorem — według wszystkiego, co napisane jest w Prawie Jahwe, które On zlecił Izraelowi.
1 Kronik 16 41 Z nimi byli Heman i Jedutun i reszta wybranych, imiennie wyznaczonych, aby dzięki czynić Jahwe, bo na wieki Jego łaskawość.
1 Kronik 16 42 U Hemana i Jedutuna były przechowywane trąby i cymbały dla grających i instrumenty towarzyszące pieśni Bożej. A synowie Jedutuna byli przy bramie.
1 Kronik 16 43 I wrócił się cały lud — każdy do swego domu. Powrócił też Dawid, aby wnieść błogosławieństwo do swego domu.

1 Kronik 17  1 Gdy Dawid zamieszkał w swoim domu, rzekł do proroka Natana: "Oto ja mieszkam w pałacu cedrowym, Arka zaś Przymierza Jahwe pod zasłonami namiotu!"
1 Kronik 17  2 Natan powiedział do Dawida: "Uczyń wszystko, co zamierzasz w sercu, gdyż Bóg jest z tobą".
1 Kronik 17  3 Lecz tejże samej nocy Bóg skierował do Natana następujące słowa:
1 Kronik 17  4 "Idź i powiedz mojemu słudze Dawidowi: To mówi Jahwe: Nie ty zbudujesz mi dom na mieszkanie.
1 Kronik 17  5 Nie mieszkałem bowiem w domu od dnia, w którym wywiodłem Izraela, aż do dziś dnia, ale przechodziłem z namiotu do namiotu lub przybytku.
1 Kronik 17  6 Gdziekolwiek wędrowałem z całym Izraelem, czy choćby do jednego z sędziów, którym nakazałem paść mój lud, przemówiłem kiedykolwiek w słowach: "Dlaczego nie zbudowaliście mi domu cedrowego?"
1 Kronik 17  7 A teraz przemówisz do mojego sługi Dawida: "To mówi Jahwe Zastępów. Zabrałem cię z pastwiska, spośród owiec, abyś był władcą nad ludem moim izraelskim.
1 Kronik 17  8 I byłem z tobą wszędzie, dokądkolwiek się udałeś, i wytraciłem przed tobą wszystkich twoich nieprzyjaciół. Dam ci sławę największych ludzi na ziemi.
1 Kronik 17  9 Wyznaczę miejsce mojemu ludowi izraelskiemu i osadzę go, i będzie mieszkał na swoim miejscu, a nie poruszy się więcej i ludzie nikczemni nie będą go już niszczyć jak dawniej,
1 Kronik 17 10 od czasów, kiedy ustanowiłem sędziów nad moim ludem izraelskim. Poniżę wszystkich wrogów twoich, a ciebie wywyższę, bo zbuduję ci dom.
1 Kronik 17 11 Kiedy wypełnią się twoje dni i będziesz musiał odejść do twoich przodków, wzbudzę twojego potomka po tobie, którym będzie jeden z twoich synów, i utwierdzę jego królowanie.
1 Kronik 17 12 On zbuduje Mi dom, a Ja utwierdzę tron jego na wieki.
1 Kronik 17 13 Ja będę mu ojcem, a on będzie Mi synem; łaskawości mojej nie cofnę od niego, jak cofnąłem od tego, który był przed tobą.
1 Kronik 17 14 Osadzę go w moim domu i w moim królestwie na zawsze, a tron jego będzie utwierdzony na wieki"".
1 Kronik 17 15 Zgodnie z tymi wszystkimi słowami i zgodnie z tym całym widzeniem przemówił Natan do Dawida.
1 Kronik 17 16 Poszedł więc król Dawid i usiadłszy przed Jahwe, mówił: "Kimże ja jestem, o Boże Jahwe, i czym mój ród, że doprowadziłeś mnie aż dotąd?
1 Kronik 17 17 Ale i to jeszcze wydało się tobie za mało, o Boże, lecz dałeś o domu swego sługi zapowiedź na daleką przyszłość. Wejrzałeś na mnie jak na człowieka znamienitego stanu, o Boże Jahwe:
1 Kronik 17 18 Cóż więcej może powiedzieć Dawid do ciebie o chwale twego sługi? Ty sam znasz swego sługę.
1 Kronik 17 19 O Jahwe, przez wzgląd na swego sługę i według [życzenia] twego serca uczyniłeś całe to wielkie dzieło, aby objawić wszystkie wspaniałości.
1 Kronik 17 20 O Jahwe, nie ma podobnego Tobie i nie ma Boga oprócz Ciebie, według tego wszystkiego, co słyszeliśmy na własne uszy.
1 Kronik 17 21 I kto jest jak lud Twój izraelski? Czyż jest jaki inny naród na ziemi, do którego poszedłby Bóg wybawić go jako lud swój, aby zapewnić mu sławę wielkich i straszliwych dzieł, wypędzając narody przed ludem swoim, który wykupiłeś z Egiptu ?
1 Kronik 17 22 Uczyniłeś lud izraelski ludem swoim na zawsze, a Ty, Jahwe, stałeś się jego Bogiem.
1 Kronik 17 23 Teraz więc, o Jahwe, niech trwa na wieki słowo, któreś wyrzekł o słudze swoim i o domu jego, i uczyń, jak powiedziałeś,
1 Kronik 17 24 ażeby < trwało> i wielbione było imię Twe na wieki w słowach: Jahwe Zastępów jest Bogiem dla Izraela! A dom Twojego sługi, Dawida, niech będzie trwały przed tobą!
1 Kronik 17 25 Tyś bowiem, Boże mój, objawił swemu słudze, że zbudujesz mu dom, stąd to sługa twój tak ośmiela się modlić przed Twoim obliczem.
1 Kronik 17 26 A teraz, Jahwe, Ty sam jesteś Bogiem. Skoro obiecałeś swojemu słudze to szczęście,
1 Kronik 17 27 racz teraz pobłogosławić dom swojego sługi, aby trwał przed Tobą na wieki, bo co Ty, Jahwe, pobłogosławisz, będzie błogosławione na wieki".

1 Kronik 18  1 Po tych wydarzeniach Dawid pobił Filistynów i zmusił ich do uległości; odebrał też z rąk Filistynów Gat i miejscowości przynależne.
1 Kronik 18  2 Potem pobił Moabitów i stali się Moabici niewolnikami Dawida, płacącymi daninę.
1 Kronik 18  3 Dawid pobił też Hadadezera, króla Soby i Chamat, kiedy wyprawił się, aby utrwalić swą władzę nad rzeką Eufratem. .
1 Kronik 18  4 Wziął mu też Dawid tysiąc rydwanów, siedem tysięcy jeźdźców i dwadzieścia tysięcy pieszych. Poprzecinał też Dawid ścięgna skokowe wszystkich koni zaprzęgowych, zostawiając z nich tylko do stu rydwanów
1 Kronik 18  5 Kiedy Syryjczycy z Damaszku przybyli na odsiecz królowi Soby, Hadadezerowi, Dawid pobił dwadzieścia dwa tysiące ludzi spośród Syryjczyków.
1 Kronik 18  6 Potem umieścił Dawid załogi w Syrii damasceńskiej, a Syryjczycy stali się poddanymi Dawida płacącymi daninę. Tak Jahwe udzielał Dawidowi zwycięstwa we wszystkim, co zamierzył.
1 Kronik 18  7 Dawid zabrał złote uzbrojenie, jakie mieli słudzy Hadadezera, i przeniósł je do Jerozolimy.
1 Kronik 18  8 Z miast Hadadezera, Tibchat i Kun, zabrał też Dawid bardzo wiele brązu, z którego Salomon uczynił "morze" brązowe, kolumny i naczynia brązowe.
1 Kronik 18  9 Gdy usłyszał Tou, król Chamat, że Dawid rozbił całe wojsko Hadadezera, króla Soby,
1 Kronik 18 10 posłał swego syna Hadorama do króla Dawida, aby go pozdrowić i powinszować mu, że walcząc z Hadadezerem pokonał go, bo Hadadezer był w wojnie z Tou. [Posłał] także wszelkiego rodzaju naczynia złote, srebrne i brązowe.
1 Kronik 18 11 Król Dawid poświęcił je również dla Jahwe wraz ze srebrem i złotem, które pobrał ze wszystkich narodów: z Edomu, Moabu, od Ammonitów, Filistynów i Amalekitów.
1 Kronik 18 12 Abiszaj, syn Serui, pobił osiemnaście tysięcy Edomitów w Dolinie Soli.
1 Kronik 18 13 Umieścił on załogi w Edomie, a wszyscy Edomici stali się niewolnikami Dawida. Tak Jahwe udzielał Dawidowi zwycięstwa we wszystkim, co zamierzył.
1 Kronik 18 14 Dawid panował nad całym Izraelem, wykonując sąd i sprawiedliwość nad całym swoim ludem.
1 Kronik 18 15 Joab, syn Serui, był nad wojskiem; Joszafat, syn Achiluda, był pełnomocnikiem;
1 Kronik 18 16 Sadok, syn Achituba, i Abimelek, syn Abiatara, byli kapłanami; Szawszą był pisarzem;
1 Kronik 18 17 Benajasz, syn Jojady, był nad Keretytami i Peletytami; synowie zaś Dawida byli pierwszymi przybocznymi króla.

1 Kronik 19  1 Potem umarł Nachasz, król Ammonitów, a syn jego został w jego miejsce królem.
1 Kronik 19  2 Wtedy Dawid pomyślał sobie: "Okażę życzliwość względem Chanuna, syna Nachasza, tak jak jego ojciec okazał życzliwość względem mnie". Wyprawił więc Dawid posłów, aby go pocieszyć po stracie ojca. Gdy słudzy Dawida przybyli do Chanuna w kraju Ammonitów, aby go pocieszyć,
1 Kronik 19  3 książęta ammoniccy odezwali się do Chanuna: "Może sądzisz, że Dawid przez cześć dla twego ojca przysłał do ciebie pocieszycieli? Czyż raczej nie dla rozpoznania, wyszpiegowania i potem zabrania kraju przybyli słudzy jego do ciebie?"
1 Kronik 19  4 Chanun więc pochwyciwszy sługi Dawida ogolił ich, obciął im szaty do połowy, aż do pośladków i odesłał ich.
1 Kronik 19  5 Wtedy udali się niektórzy i oznajmili Dawidowi o tych ludziach, a on wyprawił na ich spotkanie posłów, bo ci ludzie zostali bardzo znieważeni. Polecił im król: "Zostańcie w Jerychu, aż wam brody odrosną, a potem wrócicie".
1 Kronik 19  6 Gdy Ammonici spostrzegli, że Dawid znienawidził ich, posłał Chanun wraz z Ammonitami tysiąc talentów srebra, aby za nie nająć rydwany i jeźdźców z Aram-Naharaim i od Aramejczyków z Maaki i z Soby.
1 Kronik 19  7 I najęli sobie trzydzieści dwa tysiące rydwanów oraz króla Maaki z jego ludźmi, którzy przyszli i rozłożyli się obozem pod Medebą; zgromadzili się też i Ammonici ze swoich miast i przybyli, aby walczyć.
1 Kronik 19  8 A usłyszawszy o tym Dawid wyprawił Joaba wraz z całym wojskiem — ludźmi walecznymi.
1 Kronik 19  9 Ammonici wystąpili i uszykowali się do bitwy u wejścia do miasta, a sprzymierzeni królowie zajęli stanowiska osobno, w polu.
1 Kronik 19 10 Gdy Joab spostrzegł, że walka zagraża mu z przodu i od tyłu, dobrał sobie ludzi spośród wszystkich najdzielniejszych w Izraelu i w szyku bojowym ustawił naprzeciw Aramejczyków.
1 Kronik 19 11 Pozostałych zaś ludzi powierzył w ręce swego brata, Abiszaja, aby ich ustawił w szyku naprzeciw Ammonitów.
1 Kronik 19 12 I rzekł: "Jeśli Aramejczycy będą mieli przewagę nade mną, ty przyjdziesz mi na pomoc; jeśli zaś Ammonici będą mieli przewagę nad tobą, ja ci przyjdę na pomoc.
1 Kronik 19 13 Odwagi! Okażmy męstwo [w walce] za nasz naród i za miasta Boga naszego! A niech Jahwe uczyni to, co Mu się wyda słuszne!"
1 Kronik 19 14 Zbliżył się Joab i lud, który był z nim, do Aramejczyków, aby walczyć, lecz oni uciekli przed nim.
1 Kronik 19 15 Ammonici widząc, że Aramejczycy uciekli, również i sami uciekli przed jego bratem Abiszajem, i wycofali się do miasta. Joab więc wrócił do Jerozolimy.
1 Kronik 19 16 Lecz kiedy Aramejczycy ujrzeli, że zostali pobici przez Izraela, wyprawili posłów, aby sprowadzić Aramejczyków, którzy byli po drugiej stronie Rzeki na czele z dowódcą wojska Hadadezera, Szofakiem.
1 Kronik 19 17 Dawid, gdy go o tym powiadomiono, zebrał wszystkich Izraelitów, a przeprawiwszy się przez Jordan, szedł ku nim i zajął stanowiska naprzeciwko. Dawid skierował szyki do walki przeciw Aramejczykom. I walczyli z nim.
1 Kronik 19 18 Lecz Aramejczycy uciekli przed Izraelitami; a Dawid zabił spośród Aramejczyków siedem tysięcy walczących na rydwanach i czterdzieści tysięcy pieszych; zginął też dowódca wojska, Szofak.
1 Kronik 19 19 Widząc więc poddani Hadadezera, że zostali pokonani przez Izraelitów, zawarli pokój z Dawidem i stali się jego poddanymi. Aramejczycy nie chcieli odtąd iść na pomoc Ammonitom.

1 Kronik 20  1 Z początkiem roku, w czasie gdy królowie zwykli wychodzić na wojnę, Joab poprowadził siły zbrojne i spustoszył kraj Ammonitów. Potem poszedł i obiegł Rabba. Dawid natomiast pozostał w Jerozolimie. Joab zdobył Rabba i zburzył je.
1 Kronik 20  2 Dawid zabrał koronę z głowy ich króla, a waga jej wynosiła talent złota; były też w niej drogie kamienie. Włożono ją na głowę Dawida. I wywiózł on z miasta łup bardzo wielki.
1 Kronik 20  3 Lud zaś, jaki się w nim znajdował, kazał wyprowadzić i przydzielić do pracy przy piłach, żelaznych kilofach i siekierach. Tak postąpił Dawid ze wszystkimi miastami Ammonitów. Potem wrócił Dawid z całym narodem do Jerozolimy.
1 Kronik 20  4 Następnie doszło do wojny z Filistynami w Gezer. Wtedy to Sibbekaj Chuszatyta zabił Sippaja, potomka Refaitów, i zostali pobici.
1 Kronik 20  5 I była znowu wojna z Filistynami, podczas której Elchanan, syn Jaira, zabił Lachmiego, brata Goliata z Gat, a drzewce jego włóczni było jak wał tkacki.
1 Kronik 20  6 Była jeszcze inna bitwa w Gat, gdzie znalazł się człowiek wysokiego wzrostu, który miał dwadzieścia cztery palce, sześć u każdej ręki i sześć u każdej stopy; ten również był z Refaitów.
1 Kronik 20  7 Urągał on Izraelowi i zabił go Jonatan, syn Szimei, brata Dawida.
1 Kronik 20  8 Ci byli potomkami Refaitów w Gat: padli oni z ręki Dawida i z ręki jego sług.

1 Kronik 21  1 Powstał szatan przeciwko Izraelowi i pobudził Dawida, żeby policzył Izraela.
1 Kronik 21  2 Rzekł więc Dawid do Joaba i do książąt ludu: "Idźcie, a policzcie Izraela od Beer-Szeby aż do Dan i donieście mi, abym znał ich liczbę".
1 Kronik 21  3 Lecz Joab odpowiedział: "Niech Jahwe przysporzy stokroć więcej ludu swego, niżeli go jest! Lecz, o panie mój, królu, czyż oni wszyscy nie są poddanymi mego pana? Dlaczegóż pan mój tego się domaga? Czemu ma się stać przyczyną przewinienia Izraela?"
1 Kronik 21  4 Jednakże rozkaz króla przemógł Joaba. Poszedł więc Joab, a obszedłszy całego Izraela, przybył do Jerozolimy.
1 Kronik 21  5 Joab przekazał Dawidowi liczbę policzonego ludu. Cały Izrael liczył milion i sto tysięcy mężczyzn dobywających miecza; w Judzie zaś czterysta siedemdziesiąt tysięcy mężczyzn dobywających miecza.
1 Kronik 21  6 Wśród nich Joab nie policzył Lewiego i Beniamina, ponieważ rozkaz króla był przykry dla Joaba.
1 Kronik 21  7 I nie podobała się ta rzecz Bogu, więc ukarał Izraela.
1 Kronik 21  8 I rzekł Dawid do Boga: "Zgrzeszyłem bardzo tym, czego dokonałem. Lecz teraz daruj łaskawie winę swego sługi, bo postąpiłem bardzo nierozsądnie".
1 Kronik 21  9 I odezwał się Jahwe do Gada, "Widzącego" Dawidowego, tymi słowami:
1 Kronik 21 10 "Idź i oświadcz Dawidowi te słowa: To mówi Jahwe: Przedkładam ci trzy rzeczy, wybierz sobie jedną z nich, a spełnię ci ją".
1 Kronik 21 11 Gad przyszedł do Dawida i rzekł do niego: "To mówi Jahwe: Wybierz sobie:
1 Kronik 21 12 albo trzy lata głodu, albo trzy miesiące porażek od twoich wrogów, podczas gdy miecz nieprzyjaciół twoich będzie cię ścigał, albo też trzy dni miecza Jahwe i zarazy w kraju, przy czym anioł Jahwe będzie szerzył spustoszenie we wszystkich granicach Izraela. A teraz rozważ, co mam odpowiedzieć Temu, który mnie posłał".
1 Kronik 21 13 I rzekł Dawid do Gada: "Jestem w wielkiej rozterce. Niech wpadnę raczej w ręce Jahwe, bo wielkie jest Jego miłosierdzie, ale w ręce człowieka niech nie wpadnę".
1 Kronik 21 14 Zesłał więc Jahwe zarazę na Izraela i padło z Izraela siedemdziesiąt tysięcy ludzi.
1 Kronik 21 15 I posłał Bóg anioła do Jerozolimy, aby ją wyniszczyć, lecz gdy dokonywał zniszczenia, wejrzał Jahwe i ulitował się nad nieszczęściem i rzekł do anioła niszczyciela: "Wystarczy! Cofnij twą rękę!" Stał wtedy anioł Jahwe blisko klepiska Ornana Jebusyty.
1 Kronik 21 16 Dawid, podniósłszy oczy, ujrzał anioła Jahwe, stojącego między ziemią i niebem, a w ręku jego — miecz wyciągnięty nad Jerozolimą. Dawid więc i starszyzna obleczeni w wory padli na twarze.
1 Kronik 21 17 I rzekł Dawid do Boga: "Czyż to nie ja rozkazałem policzyć naród? To ja zgrzeszyłem, to ja zawiniłem, a te owce cóż uczyniły? Jahwe, Boże mój, niechaj Twoja ręka obróci się na mnie i na dom mojego ojca, a nie na Twój lud, aby go wytracić!"
1 Kronik 21 18 Wtedy anioł Jahwe rzekł do Gada, aby oznajmił Dawidowi, że Dawid powinien iść i wznieść ołtarz dla Jahwe na klepisku Ornana Jebusyty.
1 Kronik 21 19 Dawid więc poszedł na słowo Gada, który przemawiał w imieniu Jahwe.
1 Kronik 21 20 Ornan obrócił się i ujrzał anioła, on i czterej synowie jego, i ukryli się; Ornan młócił wtedy pszenicę.
1 Kronik 21 21 Gdy Dawid przyszedł do Ornana, Ornan obejrzał się i ujrzał Dawida, a wyszedłszy z klepiska, oddał pokłon Dawidowi twarzą do ziemi.
1 Kronik 21 22 Wtedy Dawid rzekł do Ornana: "Odstąp mi obszar tego klepiska, a zbuduję na nim ołtarz dla Jahwe; odstąp mi je za pełną cenę, aby plaga przestała się srożyć nad ludem".
1 Kronik 21 23 Rzekł Ornan do Dawida: "Weź, a niech uczyni król, pan mój, co mu się wyda słuszne. Spójrz! Oddaję woły na całopalenie, sanie młockarskie jako drwa, pszenicę na ofiarę z pokarmów, wszystko to daję".
1 Kronik 21 24 Król Dawid rzekł do Ornana: "Nie! Muszę bowiem kupić to za pieniądze, albowiem tego, co do ciebie należy, nie wezmę dla Jahwe i nie złożę ofiar całopalnych, które otrzymam za darmo".
1 Kronik 21 25 Dał więc Dawid Omanowi za pole sześćset syklów złota.
1 Kronik 21 26 Następnie zbudował tam ołtarz dla Jahwe i złożył ofiary całopalne i ofiary pojednania. Wzywał Jahwe, który go wysłuchał, zsyłając ogień z nieba na ołtarz całopalenia.
1 Kronik 21 27 Nakazał więc Jahwe aniołowi, by schował swój miecz do pochwy.
1 Kronik 21 28 W tym czasie Dawid widząc, że Jahwe wysłuchał go na klepisku Jebusyty Ornana, zaraz złożył tam ofiary.
1 Kronik 21 29 Przybytek zaś Jahwe, który Mojżesz zbudował na pustyni z ołtarzem całopalenia, był wtedy na wyżynie w Gibeonie,
1 Kronik 21 30 ale Dawid nie śmiał pójść do niego, aby radzić się Boga, ponieważ lękał się miecza anioła Jahwe.

1 Kronik 22  1 I rzekł Dawid: "Oto jest dom Boga Jahwe i oto jest ołtarz ofiar całopalnych dla Izraela".
1 Kronik 22  2 Dawid nakazał zebrać cudzoziemców przebywających w kraju izraelskim i wyznaczył kamieniarzy do obrabiania kamieni ciosowych na budowę domu Bożego.
1 Kronik 22  3 Przygotował też Dawid bardzo wiele żelaza na gwoździe, na drzwi w bramach i na spojenia oraz niezliczoną wagę brązu,
1 Kronik 22  4 drzewa też cedrowego w obfitości, bo Sydończycy i Tyryjczycy nawieźli Dawidowi wielką ilość drzew cedrowych.
1 Kronik 22  5 Potem rzekł Dawid: "Mój syn, Salomon, jest młody i wątły, a dom, jaki ma być zbudowany dla Jahwe, ma się wyróżniać okazałością, sławą i wspaniałością wobec wszystkich krajów; ja więc muszę poczynić przygotowania dla niego". I wiele przygotował Dawid przed swoją śmiercią.
1 Kronik 22  6 Potem zawołał syna swego, Salomona, i nakazał mu zbudować świątynię dla Jahwe, Boga Izraela.
1 Kronik 22  7 Tak przemówił Dawid do Salomona: "Synu mój, ja sam zamierzałem zbudować świątynię dla imienia Boga mego, Jahwe.
1 Kronik 22  8 Ale Jahwe skierował do mnie takie słowa: "Przelałeś wiele krwi, prowadząc wielkie wojny, dlatego nie zbudujesz domu imieniu memu, albowiem zbyt wiele krwi wylałeś na ziemię wobec Mnie.
1 Kronik 22  9 Oto urodzi ci się syn, będzie on mężem pokoju, bo udzielę mu pokoju ze wszystkimi wrogami jego wokoło; będzie miał bowiem na imię Salomon i za dni jego dam Izraelowi pokój i odpoczynek.
1 Kronik 22 10 On to zbuduje dom dla imienia mego, on też będzie dla Mnie synem, a Ja będę dla niego ojcem i tron jego królowania nad Izraelem utwierdzę na wieki".
1 Kronik 22 11 Teraz, synu mój, niechaj Jahwe będzie z tobą, aby ci się powodziło i abyś zbudował dom Boga twego, Jahwe, jak zapowiedział o tobie.
1 Kronik 22 12 Oby tylko Jahwe użyczył ci roztropności i rozsądku, gdy cię postawi nad Izraelem, abyś przestrzegał prawa Boga twego, Jahwe!
1 Kronik 22 13 Wtedy będzie ci się powodziło, gdy będziesz strzegł wypełniania praw i nakazów, które Jahwe dał Mojżeszowi dla Izraela. Bądź mężny i mocny, nie bój się ani nie lękaj.
1 Kronik 22 14 Oto w trudzie przygotowałem na dom Jahwe: złota sto tysięcy talentów, a srebra milion talentów, brązu zaś i żelaza bez wagi, albowiem takie jest mnóstwo; przygotowałem też drzewo i kamienie, a ty możesz do tego jeszcze dodać.
1 Kronik 22 15 Masz też z sobą mnóstwo pracowników: murarzy, kamieniarzy, cieśli i wszelkiego rodzaju rzemieślników do wszystkich prac:
1 Kronik 22 16 w złocie, srebrze, brązie i żelazie. Wstań więc i działaj, a Jahwe niech będzie z tobą!"
1 Kronik 22 17 Nakazał też Dawid wszystkim książętom Izraela, aby pomagali jego synowi, Salomonowi, mówiąc:
1 Kronik 22 18 "Czyż Bóg wasz, Jahwe, nie jest z wami? Czyż nie użyczył wam pokoju dokoła? Wydał przecież w moje ręce mieszkańców kraju, a kraj został poddany Jahwe i Jego narodowi.
1 Kronik 22 19 A teraz oddajcie serce wasze i duszę waszą na służbę Boga waszego, Jahwe: stańcie do budowy świątyni Boga Jahwe, abyście mogli przenieść Arkę Przymierza Jahwe i święte naczynia Boże do domu zbudowanego dla imienia Jahwe".

1 Kronik 23  1 Dawid, stary i syty dni, ustanowił Salomona, swego syna, królem nad Izraelem.
1 Kronik 23  2 I zgromadził wszystkich książąt izraelskich, kapłanów i lewitów.
1 Kronik 23  3 Kiedy policzono lewitów od trzydziestu lat i wyżej, liczba ich według spisu mężczyzn wynosiła trzydzieści osiem tysięcy.
1 Kronik 23  4 Z tych dwadzieścia cztery tysiące spełniało pracę w domu Jahwe; pisarzy i sędziów było sześć tysięcy.
1 Kronik 23  5 Odźwiernych było cztery tysiące, a cztery tysiące wychwalało Jahwe na instrumentach, które sprawił w celu wychwalania.
1 Kronik 23  6 Dawid podzielił ich na zmiany według synów Lewiego: Gerszona, Kehata i Merariego.
1 Kronik 23  7 Z Gerszonitów byli: Ladan i Szimei.
1 Kronik 23  8 Synowie Ladana: pierwszy Jechiel, potem Zetam i Joel — trzej.
1 Kronik 23  9 Synowie Szimejego: Szelomit, Chazjel i Haran — trzej. Ci byli naczelnikami rodów Ladana.
1 Kronik 23 10 A synowie Szimejego: Jachat, Ziza, Jeusz i Beria. Ci czterej są synami Szimejego.
1 Kronik 23 11 Jachat był pierwszy, Ziza drugi; Jeusz i Beria nie mieli wielu synów i byli policzeni jako jeden ród.
1 Kronik 23 12 Synowie Kehata: Amram, Jishar, Chebron i Uzzjel — czterej.
1 Kronik 23 13 Synowie Amrama: Aaron i Mojżesz. Aaron został odłączony, aby był wyświęconym na zawsze — on i jego synowie — do rzeczy najświętszych, aby spalali kadzidło przed Jahwe, usługiwali Mu i błogosławili w Jego imieniu na wieki.
1 Kronik 23 14 Co do Mojżesza, męża Bożego, jego synowie zostali zaliczeni do pokolenia Lewiego.
1 Kronik 23 15 Synowie Mojżesza: Gerszom i Eliezer.
1 Kronik 23 16 Synowie Gerszoma: pierwszy Szebuel.
1 Kronik 23 17 Synowie Eliezera byli: pierwszy Rechabiasz; Eliezer nie miał wprawdzie innych synów, lecz synowie Rechabiasza byli bardzo liczni.
1 Kronik 23 18 Synowie Jishara: pierwszy Szelomit.
1 Kronik 23 19 Synowie Chebrona: pierwszy Jerijasz, drugi Amariasz, trzeci Jachazjel, czwarty Jekameam.
1 Kronik 23 20 Synowie Uzzjela: pierwszy Mika, drugi Jiszszijasz.
1 Kronik 23 21 Synowie Merariego: Machli i Muszi. Synowie Machliego: Eleazar i Kisz.
1 Kronik 23 22 Eleazar umarł nie mając synów, tylko same córki; synowie Kisza, ich bracia, wzięli je za żony.
1 Kronik 23 23 Synowie Musziego — trzej: Machli, Eder i Jeremot.
1 Kronik 23 24 Ci byli synami Lewiego według ich rodów, głowami rodzin, według wykazów liczbowych imion w ich spisach; spełniali prace w służbie domu Jahwe od dwudziestego roku życia i wzwyż.
1 Kronik 23 25 Rzekł bowiem Dawid: "Jahwe, Bóg Izraela, dał odpoczynek swemu ludowi i zamieszkał w Jerozolimie na stałe.
1 Kronik 23 26 Lewici już nie będą nosić przybytku ani wszelkich przyborów do jego obsługi".
1 Kronik 23 27 Zatem według ostatnich zarządzeń Dawida, lewici byli spisywani od dwudziestego roku życia i wzwyż.
1 Kronik 23 28 Ich stanowisko bowiem polegało na tym, że obok potomków Aarona służyli w domu Jahwe, na dziedzińcach, w komnatach, przy oczyszczaniu wszystkiego, co poświęcone, i pełnili służbę w domu Jahwe.
1 Kronik 23 29 Troszczyli się oni zarówno o chleby pokładne, o najczystszą mąkę na ofiarę z pokarmów, o ciasta przaśne, jak i o to, co było pieczone na blachach i co było smażone, i o wszystko, co było ważone i mierzone.
1 Kronik 23 30 Mieli stawać co rana, by dziękować i wychwalać Jahwe, i tak samo wieczorem;
1 Kronik 23 31 aby ofiarować wszystkie całopalenia dla Jahwe w szabat, przy nowiu księżyca i w święta według ilości ustalonej przepisem — ustawicznie wobec Jahwe.
1 Kronik 23 32 Mieli pieczę nad Namiotem Spotkania, pieczę nad Miejscem Świętym i pieczę nad synami Aarona, ich braćmi, w służbie domu Jahwe.

1 Kronik 24  1 A co do synów Aarona — oto ich podział. Synowie Aarona: Nadab, Abihu, Eleazar i Itamar.
1 Kronik 24  2 Nadab i Abihu umarli przed swoim ojcem i nie mieli synów, a urząd kapłański spełniali Eleazar i Itamar.
1 Kronik 24  3 A potomków Eleazara i Achimeleka, potomków Itamara, podzielił Dawid z pomocą Sadoka wyznaczając im urzędy, stosownie do ich służby.
1 Kronik 24  4 I okazało się, że potomków męskich Eleazara było daleko więcej niż potomków Itamara, wybrano więc spośród potomków Eleazara szesnastu naczelników rodów, a spośród potomków Itamara ośmiu naczelników rodów.
1 Kronik 24  5 Wybrano ich za pomocą losów na równi jednych i drugich, żeby książęta świątyni, książęta Boży, byli i z synów Eleazara, i z synów Itamara.
1 Kronik 24  6 Szemajasz, syn Netaneela, pisarz spośród lewitów, spisał ich wobec króla, książąt, kapłana Sadoka, Achimeleka, syna Abiatara, naczelników rodów kapłańskich i lewickich, biorąc każdy ród na przemian, jeden z potomków Eleazara, drugi — z Itamara.
1 Kronik 24  7 Pierwszy los padł na Jojariba, drugi na Jedajasza,
1 Kronik 24  8 trzeci na Charima, czwarty na Seorima,
1 Kronik 24  9 piąty na Malkiasza, szósty na Mijjamina,
1 Kronik 24 10 siódmy na Hakkosa, ósmy na Abiasza,
1 Kronik 24 11 dziewiąty na Jeszuę, dziesiąty na Szekaniasza,
1 Kronik 24 12 jedenasty na Eliasziba, dwunasty na Jakima,
1 Kronik 24 13 trzynasty na Chuppę, czternasty na Jeszebeaba,
1 Kronik 24 14 piętnasty na Bilgę, szesnasty na Immera,
1 Kronik 24 15 siedemnasty na Chezira, osiemnasty na Happissesa,
1 Kronik 24 16 dziewiętnasty na Petachiasza, dwudziesty na Ezechiela,
1 Kronik 24 17 dwudziesty pierwszy na Jakina, dwudziesty drugi na Gamula,
1 Kronik 24 18 dwudziesty trzeci na Delajasza, a dwudziesty czwarty na Maazjasza.
1 Kronik 24 19 Taka była ich kolejność, gdy przychodzili do domu Jahwe na swoją służbę, zgodnie z zarządzeniami przekazanymi przez ich przodka Aarona, jak mu rozkazał Jahwe, Bóg Izraela.
1 Kronik 24 20 Pozostali z synów Lewiego, z synów Amrama: Szubael, a z synów Szubaela: Jechdejasz.
1 Kronik 24 21 Z Rechabiasza: Jiszszijasz, najstarszy z synów Rechabiasza.
1 Kronik 24 22 Z Jisharytów: Szelomot; z synów Szelomota: Jachat.
1 Kronik 24 23 Z synów Chebrona: pierwszy Jerijasz, drugi Amariasz, trzeci Jachazjel, czwarty Jekameam.
1 Kronik 24 24 Synowie Uzzjela: Mika; z synów Miki: Szamir.
1 Kronik 24 25 Brat Miki: Jiszszijasz; z synów Jiszszijasza: Zachariasz.
1 Kronik 24 26 Synowie Merariego: Machli i Muszi; synowie Jaazijjasza, jego syna;
1 Kronik 24 27 synowie Merariego z jego syna Jaazijjasza: Szoham, Zakkur i Ibri.
1 Kronik 24 28 Z Machliego: Eleazar, który nie miał synów.
1 Kronik 24 29 Z Kisza: syn Kisza, Jerachmeel.
1 Kronik 24 30 Synowie Musziego: Machli, Eder i Jerimot. Ci byli synami Lewiego według ich rodów.
1 Kronik 24 31 Także oni rzucali losy na podobieństwo braci swoich, synów Aarona, w obecności króla Dawida, Sadoka, Achimeleka, naczelników rodów kapłańskich i lewickich, ród większy na równi ze swym najmłodszym bratnim rodem.

1 Kronik 25  1 Dawid wraz z dowódcami wojska przydzielił na służbę [Bożą] tych spośród synów Asafa, Hemana i Jedutuna, którzy prorokowali dźwiękiem harf, cytr i cymbałów. A liczba pracowników w tej służbie była:
1 Kronik 25  2 z synów Asafa: Zakkur, Józef, Netaniasz i Asareela, synowie Asafa, zależni od Asafa, który prorokował pod kierunkiem króla.
1 Kronik 25  3 Z Jedutuna — synowie Jedutuna: Gedaliasz, Seri, Izajasz, Chaszabiasz, Mattitiasz i Szimei, sześciu, pod kierunkiem ich ojca Jedutuna, który prorokował na cytrze na cześć i chwałę Jahwe.
1 Kronik 25  4 Z Hemana — synowie Hemana: Bukkijasz, Mattaniasz, Uzzjel, Szebuel, Jerimot, Chananiasz, Chanani, Eliata, Giddalti, Romamti-Ezer, Joszbekasza, Malloti, Hotir, Machazjot.
1 Kronik 25  5 Ci wszyscy byli synami Hemana, "Widzącego" królewskiego zgodnie z obietnicą wywyższenia go przez Boga. Bóg dał Hemanowi czternastu synów i trzy córki.
1 Kronik 25  6 Ci wszyscy byli pod kierownictwem swych ojców do śpiewu w świątyni Jahwe, by służyć domowi Bożemu na cymbałach, cytrach i harfach. Pod kierunkiem króla byli: Asaf, Jedutun i Heman.
1 Kronik 25  7 A liczba ich wraz ze wszystkimi braćmi uzdolnionymi i wyćwiczonymi w śpiewie dla Jahwe, była dwustu osiemdziesięciu ośmiu.
1 Kronik 25  8 Na równi ciągnęli losy do służby, tak młodszy, jak starszy, nauczyciel zarówno jak i uczeń.
1 Kronik 25  9 Pierwszy los padł na Józefa, z [potomków] Asafa, drugi [był] Gedaliasz, on z braćmi i z synami swymi [razem] dwunastu.
1 Kronik 25 10 Trzeci: Zakkur; synowie jego i bracia jego — dwunastu.
1 Kronik 25 11 Czwarty [padł] na Jisriego; synowie jego i bracia jego — dwunastu.
1 Kronik 25 12 Piąty: Netaniasz; synowie jego i bracia jego — dwunastu.
1 Kronik 25 13 Szósty: Bukkijasz; synowie jego i bracia jego — dwunastu.
1 Kronik 25 14 Siódmy: Jesareela ; synowie jego i bracia jego — dwunastu.
1 Kronik 25 15 Ósmy: Izajasz; synowie jego i bracia jego — dwunastu.
1 Kronik 25 16 Dziewiąty: Mattaniasz; synowie jego i bracia jego — dwunastu.
1 Kronik 25 17 Dziesiąty: Szimei; synowie jego i bracia jego — dwunastu.
1 Kronik 25 18 Jedenasty: Azareel; synowie jego i bracia jego — dwunastu.
1 Kronik 25 19 Dwunasty [padł] na Chaszabiasza; synowie jego i bracia jego — dwunastu.
1 Kronik 25 20 Trzynasty: Szubael; synowie jego i bracia jego — dwunastu.
1 Kronik 25 21 Czternasty: Mattitiasz; synowie jego i bracia jego — dwunastu.
1 Kronik 25 22 Piętnasty [padł] na Jeremota; synowie jego i bracia jego — dwunastu.
1 Kronik 25 23 Szesnasty [padł] na Chananiasza; synowie jego i bracia jego — dwunastu.
1 Kronik 25 24 Siedemnasty [padł] na Joszbekaszę; synowie jego i bracia jego — dwunastu.
1 Kronik 25 25 Osiemnasty [padł] na Chananiego; synowie jego i bracia jego — dwunastu.
1 Kronik 25 26 Dziewiętnasty [padł] na Mallotiego; synowie jego i bracia jego — dwunastu.
1 Kronik 25 27 Dwudziesty [padł] na Eliatę; synowie jego i bracia jego — dwunastu.
1 Kronik 25 28 Dwudziesty pierwszy [padł] na Hotira; synowie jego i bracia jego — dwunastu.
1 Kronik 25 29 Dwudziesty drugi [padł] na Giddaltiego; synowie jego i bracia jego — dwunastu.
1 Kronik 25 30 Dwudziesty trzeci [padł] na Machazjota; synowie jego i bracia jego — dwunastu.
1 Kronik 25 31 Dwudziesty czwarty [padł] na Romamti-Ezera; synowie jego i bracia jego — dwunastu.

1 Kronik 26  1 O zmianach odźwiernych. Z Korachitów był Meszelemiasz, syn Koracha, z synów Ebiasafa.
1 Kronik 26  2 A Meszelemiasz miał synów: pierworodny Zachariasz, drugi Jediael, trzeci Zebadiasz, czwarty Jatniel,
1 Kronik 26  3 piąty Elam, szósty Jochanan, siódmy Elioenaj.
1 Kronik 26  4 I Obed-Edom miał synów: pierworodny Szemajasz, drugi Jozabad, trzeci Joach, czwarty Sakar, piąty Netaneel,
1 Kronik 26  5 szósty Ammiel, siódmy Issachar, ósmy Peulletaj — tak mu Bóg błogosławił.
1 Kronik 26  6 Także synowi jego, Szemajaszowi, urodzili się synowie, którzy długo sprawowali władzę w swoim rodzie, ponieważ byli dzielnymi mężami.
1 Kronik 26  7 Synowie Szemajasza: Otni, Rafael, Obed, Elzabad i bracia jego Elihu i Semakiasz, dzielni mężowie.
1 Kronik 26  8 Wszyscy oni byli z synów Obed-Edoma; oni, synowie ich i ich bracia — każdy zasobny w siłę do służby — w liczbie sześćdziesięciu dwóch — z Obed-Edoma.
1 Kronik 26  9 I Meszelemiasz miał synów i braci, dzielnych mężów, osiemnastu.
1 Kronik 26 10 Także Chosa, z potomków Merariego, miał synów; Szimri został naczelnikiem, bo chociaż nie był pierworodnym, ale ojciec postawił go na czele [rodziny],
1 Kronik 26 11 drugi Chilkiasz, trzeci Tebaliasz, czwarty Zachariasz. Wszystkich synów i braci Chosy — trzynastu.
1 Kronik 26 12 Wśród nich dobierano zmiany odźwiernych; przełożeni tych mężów na równi z braćmi swoimi mieli zajęcia przy obsłudze domu Jahwe.
1 Kronik 26 13 Ciągnęli losy o każdą bramę, zarówno mały, jak i wielki, według swoich rodów.
1 Kronik 26 14 Dla Szelemiasza padł los [na bramę] strony wschodniej. Potem ciągnęli los dla jego syna Zachariasza, mądrego doradcy, i padł jego los na stronę północną.
1 Kronik 26 15 Dla Obed-Edoma — na południową, a dla jego synów — na składnicę .
1 Kronik 26 16 Dla <Szuppima> i Chosy na stronę zachodnią z bramą Szalleket , przy drodze wiodącej w górę: straż naprzeciw straży.
1 Kronik 26 17 Od wschodu sześciu lewitów, od północy codziennie czterech, od południa codziennie czterech i przy składnicach po dwóch.
1 Kronik 26 18 Przy zachodniej kolumnadzie: czterej przy drodze, dwaj przy samej kolumnadzie.
1 Kronik 26 19 Oto są zmiany odźwiernych spośród Korachitów i spośród synów Merariego.
1 Kronik 26 20 Lewici, ich bracia, czuwali nad skarbcami domu Bożego i nad skarbcami rzeczy świętych.
1 Kronik 26 21 Synowie Ladana byli Gerszonitami przez Ladana i naczelników rodów z Ladana Gerszonity i [obejmowali] Jechielitów.
1 Kronik 26 22 Synowie Jechielego: Zetam i brat jego Joel mieli pieczę nad skarbcami domu Jahwe.
1 Kronik 26 23 Spośród Amramitów, Jisharytów, Chebronitów i Uzzjelitów byli:
1 Kronik 26 24 Szebuel, syn Gerszona, syna Mojżesza, przełożony nad skarbcami.
1 Kronik 26 25 A oto bracia jego, potomkowie Eliezera: jego syn Rechabiasz, jego syn Izajasz, jego syn Joram, jego syn Zikri, jego syn Szelomit.
1 Kronik 26 26 Ten to Szelomit i jego bracia zarządzali wszystkimi skarbcami rzeczy świętych, jakie ofiarował Dawid, naczelnicy rodów, tysiącznicy, setnicy i dowódcy wojska.
1 Kronik 26 27 To, co było z wojen i z łupów, poświęcili na utrzymanie domu Jahwe.
1 Kronik 26 28 I wszystko, co poświęcił Samuel "Widzący", Saul, syn Kisza, Abner, syn Nera, Joab, syn Serui, oraz wszystko, co poświęcone, było pod opieką Szelomita i jego braci.
1 Kronik 26 29 Z Jisharytów: Kenaniasz i synowie jego byli przeznaczeni do spraw zewnętrznych nad Izraelem jako urzędnicy i sędziowie.
1 Kronik 26 30 Z Chebronitów: Chaszabiasz i bracia jego, tysiąc siedmiuset ludzi dzielnych, sprawowali nadzór nad Izraelem po drugiej stronie Jordanu na zachód we wszystkich sprawach Jahwe i w posłudze królewskiej.
1 Kronik 26 31 Co do Chebronitów: Jeriasz był przełożonym Chebronitów dla pokolenia swego rodu; w czterdziestym roku panowania Dawida czyniono poszukiwania i znaleziono pośród nich dzielnych mężów w Jazer w Gileadzie,
1 Kronik 26 32 braci jego, dwa tysiące siedmiuset ludzi dzielnych, przedniejszych rodów, których król Dawid ustanowił nad Rubenitami, Gadytami i połową pokolenia Manassesa dla wszystkich spraw Bożych i spraw królewskich.

1 Kronik 27  1 A oto Izraelici według ich liczby. Naczelnicy rodów, tysiącznicy, setnicy i urzędnicy, którzy służyli królowi we wszystkich sprawach hufców, przychodzących i odchodzących co miesiąc przez wszystkie miesiące roku. Każdy hufiec liczył dwadzieścia cztery tysiące.
1 Kronik 27  2 Nad pierwszym hufcem w miesiącu pierwszym stał Jaszobeam, syn Zabdiela, a hufiec jego liczył dwadzieścia cztery tysiące;
1 Kronik 27  3 był on potomkiem Peresa i wodzem wszystkich dowódców wojska w miesiącu pierwszym.
1 Kronik 27  4 W drugim miesiącu hufcem dowodził Dodaj Achochita, <a w hufcu jego był przełożony Miklot>, a hufiec jego liczył dwadzieścia cztery tysiące ludzi.
1 Kronik 27  5 Trzecim dowódcą wojska na miesiąc trzeci był Benajasz, syn arcykapłana Jojady, a hufiec jego liczył dwadzieścia cztery tysiące.
1 Kronik 27  6 Ten to Benajasz był bohaterem między Trzydziestoma i dowodził Trzydziestoma, a jego syn Ammizabad należał do jego hufca.
1 Kronik 27  7 Czwartym, na miesiąc czwarty, był Asahel, brat Joaba, a po nim jego syn Zebadiasz, a hufiec jego liczył dwadzieścia cztery tysiące.
1 Kronik 27  8 Piątym dowódcą, na miesiąc piąty, był książę Szamhut Jizrachita, a hufiec jego liczył dwadzieścia cztery tysiące.
1 Kronik 27  9 Szóstym, na miesiąc szósty, był Ira, syn Ikkesza z Tekoa, a hufiec jego liczył dwadzieścia cztery tysiące.
1 Kronik 27 10 Siódmym, na miesiąc siódmy, był Cheles Pelonita, z synów Efraima, a hufiec jego liczył dwadzieścia cztery tysiące.
1 Kronik 27 11 Ósmym, na miesiąc ósmy, był Sibbekaj z Chuszy, Zarechita, a hufiec jego liczył dwadzieścia cztery tysiące.
1 Kronik 27 12 Dziewiątym, na miesiąc dziewiąty, był Abiezer z Anatot, Beniaminita, a hufiec jego liczył dwadzieścia cztery tysiące.
1 Kronik 27 13 Dziesiątym, na miesiąc dziesiąty, był Maheraj z Netofy, Zarechita, a hufiec jego liczył dwadzieścia cztery tysiące.
1 Kronik 27 14 Jedenastym, na miesiąc jedenasty, był Benajasz z Pireatonu, z synów Efraima, a hufiec jego liczył dwadzieścia cztery tysiące.
1 Kronik 27 15 Dwunastym, na miesiąc dwunasty, był Cheldaj z Netofy, pochodzący od Otniela, a hufiec jego liczył dwadzieścia cztery tysiące.
1 Kronik 27 16 A nad pokoleniami Izraela stali: nad Rubenitami — przełożony Eliezer, syn Zikriego; nad Symeonitami — Szefatiasz, syn Maaki;
1 Kronik 27 17 nad Lewitami — Chaszabiasz, syn Kemuela; nad Aaronitami — Sadok;
1 Kronik 27 18 nad pokoleniem Judy — Elihu, jeden z braci Dawida; nad Issacharytami — Omri, syn Mikaela;
1 Kronik 27 19 nad Zabulonitami — Jiszmajasz, syn Obadiasza; nad Neftalitami — Jerimot, syn Azriela;
1 Kronik 27 20 nad Efraimitami — Ozeasz, syn Azazjasza; nad połową pokolenia Manassesa — Joel, syn Pedajasza;
1 Kronik 27 21 nad połową Manassesa w Gileadzie — Jiddo, syn Zachariasza; nad Beniaminitami — Jaasjel, syn Abnera;
1 Kronik 27 22 nad Danitami — Azareel, syn Jerochama. Ci byli książętami pokoleń Izraela.
1 Kronik 27 23 Lecz Dawid nie uwzględnił w spisach liczby tych, którzy mieli dwadzieścia lat lub mniej, ponieważ Jahwe powiedział, że rozmnoży Izraela jak gwiazdy na niebie.
1 Kronik 27 24 Joab, syn Serui, rozpoczął obliczać, ale nie dokończył, gdyż za to spadł gniew na Izraela i nie umieszczono tej liczby w spisie w Kronikach Króla Dawida.
1 Kronik 27 25 Nad skarbcami królewskimi stał Azmawet, syn Adiela, a nad skarbcami na prowincji: w miastach, wioskach i zamkach, Jonatan, syn Ozjasza.
1 Kronik 27 26 A nad pracownikami rolnymi dla uprawy ziemi — Ezri, syn Keluba.
1 Kronik 27 27 Szimei z Rama — nad winnicami, a nad dostawcami wina do składnic — Zabdi z Szefam.
1 Kronik 27 28 Nad oliwkami i sykomorami, które były w Szefeli, Baal-Chanan z Geder, a nad składnicami oliwy — Joasz.
1 Kronik 27 29 Nad bydłem pasącym się w Szaronie — Szitraj z Szaronu, a nad bydłem w dolinach — Szafat, syn Adlaja.
1 Kronik 27 30 Nad wielbłądami — Obil Izmaelita; nad oślicami — Jechdejasz z Meronot.
1 Kronik 27 31 Nad owcami — Jaziz Hagryta. Ci wszyscy byli zarządcami w majętności króla Dawida.
1 Kronik 27 32 Jonatan, stryj Dawida, był jego doradcą jako człowiek roztropny i uczony. Jechiel, syn Chakmoniego, zajmował się synami królewskimi.
1 Kronik 27 33 Achitofel był doradcą królewskim, a Chuszaj Arkijczyk był przyjacielem króla.
1 Kronik 27 34 Po Achitofelu był Jojada, syn Benajasza, i Abiatar. Dowódcą wojska królewskiego był Joab.

1 Kronik 28  1 Dawid zgromadził w Jerozolimie wszystkich książąt izraelskich, naczelników pokoleń i dowódców hufców, będących na usługach króla, tysiączników i setników, zarządców wszystkich dóbr i stad królewskich, synów swych, a także dworzan, bohaterów i wszystkich dzielnych ludzi.
1 Kronik 28  2 Powstawszy więc, król Dawid rzekł stojąc: "Posłuchajcie mnie, bracia moi i ludu mój! Moim pragnieniem było zbudować dom odpoczynku dla Arki Przymierza Jahwe jako podnóżek stóp Boga naszego i poczyniłem przygotowania do budowy.
1 Kronik 28  3 Ale Bóg rzekł do mnie: "Nie zbudujesz domu dla imienia mego, bo jesteś mężem wojny i rozlewałeś krew".
1 Kronik 28  4 Jednakże Jahwe, Bóg Izraela, wybrał mnie spośród całego domu ojca mego, abym był królem nad Izraelem na zawsze; Judę bowiem wybrał na władcę, a z rodu Judy — dom ojca mego i z synów ojca mego mnie raczył ustanowić królem nad Izraelem.
1 Kronik 28  5 A spośród wszystkich synów moich- albowiem Jahwe dał mi wielu synów — wybrał Salomona, syna mego, aby zasiadł na tronie władzy królewskiej Jahwe nad Izraelem.
1 Kronik 28  6 I rzekł do mnie: "Salomon, syn twój, on to zbuduje mój dom i moje dziedzińce, albowiem wybrałem go sobie na syna, a Ja będę mu ojcem.
1 Kronik 28  7 Królewską jego władzę utwierdzę na wieki, jeśli podobnie jak dzisiaj będzie trwał w pełnieniu moich poleceń i nakazów".
1 Kronik 28  8 Teraz więc w obliczu całego Izraela, społeczności Jahwe i w obecności Boga naszego, zachowujcie i strzeżcie wszystkich poleceń Boga waszego, Jahwe, abyście posiedli tę piękną ziemię i przekazali na zawsze w dziedzictwie waszym synom, którzy po was będą.
1 Kronik 28  9 A ty, synu mój, Salomonie, znaj Boga twego ojca i służ Mu sercem doskonałym i duszą chętną, bo Jahwe przenika wszystkie serca i zgłębia wszystkie tajniki myśli. Jeśli będziesz Go szukał, On pozwoli ci siebie znaleźć,  ale jeśli Go opuścisz, odrzuci cię na zawsze.
1 Kronik 28 10 Bacz teraz, ciebie bowiem wybrał Jahwe, abyś zbudował dom na sanktuarium. Bądź mocny i wykonaj to!"
1 Kronik 28 11 Dawid dał Salomonowi, synowi swojemu, plan przedsionka i świątyni oraz jej budynków, komnat górnych, sal wewnętrznych oraz pomieszczenia dla przebłagalni.
1 Kronik 28 12 I plan wszystkiego, co sam zamyślał: dziedzińców domu Jahwe i wszystkich komnat dokoła, skarbców domu Bożego i skarbców rzeczy świętych;
1 Kronik 28 13 zmian kapłanów i lewitów i wszelkiej pracy w obsłudze domu Jahwe, i wszelkich naczyń do obsługi domu Jahwe.
1 Kronik 28 14 Złota dał na wszystkie naczynia złote według wagi każdego naczynia do różnych posług; srebra na wszystkie naczynia srebrne według wagi każdego naczynia do różnych posług;
1 Kronik 28 15 złota na świeczniki złote i ich lampy według wagi każdego świecznika i jego lamp; srebra na świeczniki srebrne według wagi świecznika i jego lamp stosownie do użycia każdego świecznika;
1 Kronik 28 16 i odpowiedni przydział złota na stoły chlebów pokładnych według różnych stołów, a srebra na stoły srebrne;
1 Kronik 28 17 na widełki, kropielnice i dzbanki szczerozłote, na puchary złote według wagi każdego pucharu, na puchary srebrne według wagi każdego pucharu;
1 Kronik 28 18 na ołtarz kadzenia ze złota oczyszczonego według wagi i wzór wozu z cherubami złotymi, rozciągającymi skrzydła i pokrywającymi Arkę Przymierza Jahwe.
1 Kronik 28 19 "O tym wszystkim — rzekł Dawid — o pracach według planu budowy pouczony zostałem na piśmie przez Jahwe".
1 Kronik 28 20 I rzekł Dawid do swego syna, Salomona: "Bądź mocny i dzielny, a wykonaj to! Nie bój się i nie przerażaj, bo Bóg Jahwe, mój Bóg, będzie z tobą, a nie opuści cię ani nie zostawi, aż będą wykonane wszelkie prace dla obsługi domu Jahwe.
1 Kronik 28 21 A oto zmiany kapłanów i lewitów dla wszelkiej służby domu Bożego, którzy będą z tobą w każdej pracy; każdy ochotny i zdolny do różnej posługi, książęta też i cały lud będą całkowicie na twoje rozkazy".

1 Kronik 29  1 Potem król Dawid rzekł do całego zgromadzenia: "Salomon, syn mój, jedyny, którego wybrał Jahwe, jest młody i wątły, a praca to wielka, gdyż nie dla człowieka jest ten przybytek, ale dla Boga Jahwe.
1 Kronik 29  2 Ze wszystkich sił moich przygotowałem na dom Boga mego złoto na przedmioty złote, srebro — na srebrne, brąz — na brązowe, żelazo — na żelazne, drzewo — na drewniane, onyksy i kamienie do wysadzania, kamienie czarne i różnokolorowe i wszelkiego rodzaju drogie kamienie, a marmurów w obfitości.
1 Kronik 29  3 Co więcej, z miłości dla domu Boga mego, oddaję na dom Boga mego skarbiec złota i srebra, jaki posiadam, ponad to wszystko, co już przygotowałem na dom święty;
1 Kronik 29  4 trzy tysiące talentów złota, złota z Ofiru, i siedem tysięcy talentów srebra oczyszczonego, aby pokryć ściany świątyni;
1 Kronik 29  5 złoto — na przedmioty złote, srebro — na srebrne i na wszelkie wyroby ręczne artystów. A z was kto byłby chętny złożyć dzisiaj dar dla Jahwe?"
1 Kronik 29  6 Okazali się więc chętnymi naczelnicy rodów, naczelnicy pokoleń izraelskich, tysiącznicy i setnicy, kierownicy robót królewskich.
1 Kronik 29  7 Dali oni na obsługę domu Bożego: złota pięć tysięcy talentów i dziesięć tysięcy darejków, srebra dziesięć tysięcy talentów, miedzi osiemnaście tysięcy talentów, żelaza sto tysięcy talentów.
1 Kronik 29  8 Ci, którzy mieli drogie kamienie, dawali je do skarbca domu Jahwe na ręce Jechiela Gerszonity.
1 Kronik 29  9 Lud radował się ze swych ofiar dobrowolnych, albowiem ze szczerego serca okazywali hojność w darach dla Jahwe; także król Dawid bardzo się radował.
1 Kronik 29 10 Potem Dawid błogosławił Jahwe wobec całego zgromadzenia i tak mówił: "Bądź błogosławiony, o Jahwe, Boże ojca naszego, Izraela, na wieki wieków.
1 Kronik 29 11 Twoja jest, o Jahwe, wielkość, moc, sława, majestat i chwała, bo wszystko, co jest na niebie i na ziemi, jest Twoje; do Ciebie, Jahwe, należy królowanie i ten, co głowę wznosi ponad wszystkich!"
1 Kronik 29 12 Bogactwo i chwała od Ciebie pochodzi, Ty nad wszystkim panujesz, a w ręku Twoim siła i moc, i ręką Twoją wywyższasz i utwierdzasz wszystko.
1 Kronik 29 13 Teraz więc, Boże nasz, dzięki Ci składamy i wychwalamy przesławne imię Twoje.
1 Kronik 29 14 Czymże ja jestem i czym jest lud mój, żebyśmy Ci mogli ofiarować dobrowolnie te rzeczy? Albowiem od Ciebie to wszystko pochodzi i co z ręki Twojej mamy, dajemy Tobie.
1 Kronik 29 15 Jesteśmy bowiem pielgrzymami przed Tobą i przychodniami, jak byli wszyscy przodkowie nasi; dni nasze jak cień na ziemi [mijają] bez żadnej nadziei.
1 Kronik 29 16 O Jahwe, Boże nasz, całe to bogactwo, któreśmy przygotowali, by zbudować dom Tobie i Twemu świętemu imieniu, z ręki Twojej pochodzi i wszystko jest Twoje.
1 Kronik 29 17 Wiem, o Boże mój, że Ty badasz serce i upodobałeś sobie szczerość; ja też w szczerości serca mojego ofiarowałem dobrowolnie to wszystko, a teraz z radością widzę, że i lud Twój tutaj obecny pospieszył z dobrowolnymi ofiarami dla Ciebie.
1 Kronik 29 18 O Jahwe, Boże ojców naszych, Abrahama, Izaaka i Izraela, zachowaj to na zawsze jako wyraz myśli i uczuć ludu Twego i skieruj ich serca ku Tobie.
1 Kronik 29 19 A synowi mojemu, Salomonowi, daj serce doskonałe, aby strzegł poleceń, przykazań i praw Twoich i żeby wykonał wszystko i zbudował przybytek, do którego poczyniłem przygotowania".
1 Kronik 29 20 Potem Dawid rzekł do całego zgromadzenia: "Błogosławcież Jahwe, Boga waszego". I błogosławiło całe zgromadzenie Jahwe, Boga swych przodków, klękając i oddając pokłon do ziemi w hołdzie dla Jahwe i dla króla.
1 Kronik 29 21 Nazajutrz złożono ofiary dla Jahwe i ofiarowano całopalenie dla Jahwe: tysiąc młodych cielców, tysiąc baranów i tysiąc jagniąt wraz z ofiarami płynnymi i mnóstwem żertw — za całego Izraela.
1 Kronik 29 22 A jedli i pili owego dnia przed Jahwe z wielką radością. Po raz drugi obwołali królem Salomona, syna Dawida, i namaścili go w imieniu Jahwe na władcę, a Sadoka na arcykapłana.
1 Kronik 29 23 Salomon więc zasiadł na tronie Jahwe jako król w miejsce swego ojca, Dawida, i powodziło mu się, a cały Izrael był mu posłuszny.
1 Kronik 29 24 Wszyscy książęta i bohaterowie, a nawet synowie króla Dawida poddali się królowi Salomonowi.
1 Kronik 29 25 Jahwe zaś bardzo wywyższył Salomona w oczach całego Izraela i oblókł go w chwałę królewską, jakiej nie posiadał przed nim żaden król w Izraelu.
1 Kronik 29 26 Tak Dawid, syn Jessego, królował nad całym Izraelem.
1 Kronik 29 27 A czas panowania nad Izraelem wynosił czterdzieści lat: w Hebronie panował siedem lat, a w Jerozolimie panował trzydzieści trzy lata.
1 Kronik 29 28 Umarł w późnej starości, syty dni, bogactwa i chwały, a Salomon, syn jego, został w jego miejsce królem.
1 Kronik 29 29 A dzieje króla Dawida pierwsze i ostatnie były już spisane w Dziejach Samuela "Widzącego", w Dziejach Natana Proroka i w Dziejach Gada "Widzącego 
1 Kronik 29 30 wraz z całym królowaniem jego, potęgą i tym wszystkim, co się działo z nim, z Izraelem i ze wszystkimi królestwami krajów.

2 Kronik 1  1 Umocnił się potem Salomon, syn Dawida, w swojej władzy królewskiej, a Jahwe, jego Bóg, był z nim i bardzo go wywyższył.
2 Kronik 1  2 Przemówił wówczas Salomon do całego Izraela, do tysiączników i setników, do sędziów i do wszystkich książąt całego Izraela, naczelników rodów.
2 Kronik 1  3 Poszedł potem Salomon i z nim całe zgromadzenie na wyżynę, która jest w Gibeonie, ponieważ tam był Namiot Spotkania z Bogiem, jaki sporządził Mojżesz, sługa Jahwe, na pustyni.
2 Kronik 1  4 Jednakże Arkę Bożą przeniósł Dawid z Kiriat-Jearim na miejsce przez siebie przygotowane dla niej, wystawił bowiem jej namiot w Jerozolimie.
2 Kronik 1  5 Tam przed przybytkiem Jahwe znajdował się ołtarz z brązu, który wykonał Besaleel, syn Uriego, syna Chura. Do Niego po radę poszedł Salomon i zgromadzenie.
2 Kronik 1  6 Wstąpił tam Salomon przed oblicze Jahwe na ów ołtarz z brązu, który należy do Namiotu Spotkania, i kazał złożyć na nim tysiąc ofiar całopalnych.
2 Kronik 1  7 Tej to nocy ukazał się Bóg Salomonowi i rzekł: "Proś o to, co mam ci dać".
2 Kronik 1  8 A Salomon odrzekł Bogu: "Tyś okazywał mojemu ojcu, Dawidowi, wielką łaskę, a mnie uczyniłeś w jego miejsce królem.
2 Kronik 1  9 Teraz, Boże, Jahwe, wypełnia się Twoja zapowiedź wobec mojego ojca Dawida, bo Ty sprawiłeś, iż jestem królem nad narodem tak licznym, jak proch ziemi.
2 Kronik 1 10 Daj mi obecnie mądrość i wiedzę, abym mógł występować wobec tego ludu; któż bowiem zdoła sądzić ten lud Twój wielki?"
2 Kronik 1 11 Wówczas odpowiedział Bóg Salomonowi: "Ponieważ dążeniem twego serca było, nie żeby prosić o bogactwo, o skarby i chwalę, ani o śmierć tych, którzy cię nienawidzą, ani o długie życie, ale pragnąłeś dla siebie mądrości i wiedzy, aby sądzić mój lud, nad którym ustanowiłem cię królem,
2 Kronik 1 12 przeto daję ci mądrość i wiedzę, ponadto obdaruję cię bogactwem, skarbami i chwalą, jakich nie mieli królowie przed tobą i nie będą mieli po tobie".
2 Kronik 1 13 Odszedł wówczas Salomon z wyżyny, która jest w Gibeonie, sprzed Namiotu Spotkania do Jerozolimy i panował nad Izraelem.
2 Kronik 1 14 Powiększył następnie Salomon liczbę rydwanów oraz jezdnych, tak że miał tysiąc czterysta rydwanów i dwanaście tysięcy jezdnych. Rozmieścił ich w miastach rydwanów i przy królu w Jerozolimie.
2 Kronik 1 15 Złożył zaś król srebra i złota w Jerozolimie jak kamieni, a cedrów jak sykomor, których jest obfitość w Szefeli.
2 Kronik 1 16 Konie, które posiadał Salomon, sprowadzał z Egiptu i z Koa: wędrowni kupcy króla sprowadzali je z Koa za pieniądze.
2 Kronik 1 17 Przybywali i przywozili z Egiptu rydwan za sześćset syklów, konia zaś za sto pięćdziesiąt. Tak samo za ich pośrednictwem sprowadzano je dla wszystkich królów chetyckich i aramejskich.
2 Kronik 1 18 Rozkazał też Salomon, aby wybudowano dom dla imienia Jahwe, a dla niego samego pałac królewski.

2 Kronik 2  1 Odliczył potem Salomon siedemdziesiąt tysięcy mężczyzn do dźwigania i osiemdziesiąt tysięcy do wydobywania kamienia w górach, a kierowników nad nimi trzy tysiące sześciuset.
2 Kronik 2  2 Następnie przesłał Salomon do Hurama, króla Tyru, takie słowa: "Uczyń, jak uczyniłeś z moim ojcem Dawidem, przysyłając mu drewno cedrowe, by wybudować mu dom na mieszkanie.
2 Kronik 2  3 Oto ja buduję dom dla imienia mego Boga, Jahwe, aby Mu go poświęcić, aby palić przed Nim wonne kadzidło, składać nieustannie chleby i ofiary całopalne rankiem i wieczorem, w szabaty i w dni nowiu księżyca, w święta naszego Boga, Jahwe, i to na wieki w Izraelu.
2 Kronik 2  4 Dom ten, który ja buduję, będzie wielki, albowiem nasz Bóg większy jest od wszystkich bogów.
2 Kronik 2  5 Któż zdoła wybudować Mu dom, skoro niebiosa i najwyższe niebiosa nie mogą Go ogarnąć? Kimże ja jestem, aby wybudować Mu dom, aby palić przed Nim kadzidło?
2 Kronik 2  6 Przyślij mi teraz mądrego człowieka, aby umiał wyrabiać przedmioty ze złota i srebra, z brązu i żelaza, z purpury, karmazynu i fioletowej purpury, aby umiał rzeźbić wraz z artystami, którzy są ze mną w Judzie i w Jerozolimie, których przygotował mój ojciec Dawid.
2 Kronik 2  7 Nadeślij mi też drzewa cedrowego, cyprysowego i sandałowego z Libanu, wiem bowiem, że słudzy twoi umieją wycinać drzewa Libanu. Oto moi słudzy będą razem z twoimi sługami,
2 Kronik 2  8 aby przygotować mi drewna w wielkiej ilości, albowiem dom, który ja buduję, będzie wielki i budzący podziw.
2 Kronik 2  9 A oto daję na wyżywienie dla drwali, twoich sług ścinających drzewa, dwadzieścia tysięcy kor wymłóconej pszenicy, dwadzieścia tysięcy kor jęczmienia, dwadzieścia tysięcy bat wina i dwadzieścia tysięcy bat oliwy".
2 Kronik 2 10 Na to odpowiedział na piśmie król Tyru, Huram, i wysłał je do Salomona: "Ponieważ Jahwe umiłował swój lud, ustanowił ciebie nad nim królem".
2 Kronik 2 11 Następnie mówił Huram: "Błogosławiony Jahwe, Bóg Izraela, który uczynił niebiosa i ziemię, który dał królowi Dawidowi syna mądrego, roztropnego i rozumnego, tak iż będzie budował dom dla Jahwe, a dla siebie pałac królewski.
2 Kronik 2 12 Posyłam ci obecnie mądrego, roztropnego człowieka, Hurama-Abi,
2 Kronik 2 13 syna pewnej kobiety spośród Danitek i ojca Tyryjczyka. Umie on wyrabiać przedmioty ze złota i ze srebra, z brązu i z żelaza, z kamieni, z drewna, z czerwonej i z fioletowej purpury, z bisioru i karmazynu. Umie on wykonywać wszelkie rzeźby i obmyślać każdy projekt, jaki będzie mu dany, razem z twymi artystami i artystami mego pana, a twego ojca Dawida.
2 Kronik 2 14 Teraz więc niech przyśle mój pan swoim sługom pszenicę i jęczmień, oliwę i wino, o których mówił.
2 Kronik 2 15 My zaś będziemy wycinać drzewa z Libanu stosownie do twej potrzeby i sprowadzimy je morzem na tratwach do Jafy, ty zaś każesz je dostarczyć do Jerozolimy".
2 Kronik 2 16 Policzył więc Salomon wszystkich mężczyzn obcoplemieńców, zamieszkałych w ziemi Izraela, według spisu jego ojca Dawida. Znalazło się ich sto pięćdziesiąt trzy tysiące sześciuset.
2 Kronik 2 17 Siedemdziesiąt tysięcy z nich przeznaczył do dźwigania, osiemdziesiąt tysięcy do wydobywania kamienia w górach, a trzy tysiące sześciuset na kierowników, aby dopilnowali pracy ludu.

2 Kronik 3  1 Wreszcie Salomon zaczął budować dom Jahwe w Jerozolimie na górze Moria, która została wskazana jego ojcu Dawidowi, w miejscu, jakie przygotował Dawid na klepisku Ornana Jebusyty.
2 Kronik 3  2 Zaczął zaś budować drugiego dnia w drugim miesiącu w czwartym roku swego panowania.
2 Kronik 3  3 Wymiary dla budowy domu Bożego, dane przez Salomona, były następujące: długość w mierze starożytnej sześćdziesiąt łokci, szerokość — dwadzieścia łokci.
2 Kronik 3  4 Sień, która była przed główną budowlą świątyni, miała na szerokość dziesięć, a na długość — stosownie do szerokości świątyni — dwadzieścia łokci, wysokość zaś jej — dwadzieścia łokci. Wewnątrz pokryto ją czystym złotem.
2 Kronik 3  5 Wielki natomiast dom wyłożył drzewem cyprysowym, pociągnął dobrym złotem, ponadto przyozdobił na wierzchu palmami i łańcuchami.
2 Kronik 3  6 Obłożył też ten dom drogocennym kamieniem dla ozdoby, a złoto było złotem z Parwaim.
2 Kronik 3  7 Złotem pokrył belki, progi, ściany i drzwi domu, a na ścianach wyrzeźbił cheruby.
2 Kronik 3  8 Zbudował też przybytek Świętego Świętych; długość jego wynosiła dwadzieścia łokci stosownie do szerokości domu, a szerokość jego również dwadzieścia łokci. Pokrył go dobrym złotem wagi sześciuset talentów.
2 Kronik 3  9 Ciężar zaś gwoździ pięćdziesiąt syklów złota. Także i górne pomieszczenia pokrył złotem.
2 Kronik 3 10 W przybytku Świętego Świętych uczynił dwa cheruby, dzieło wyrzeźbione artystycznie, i pokrył złotem.
2 Kronik 3 11 Skrzydła cherubów rozciągały się na dwadzieścia łokci. Jedno skrzydło, sięgające do ściany przybytku, miało pięć łokci, pozostałe skrzydło, dotykające skrzydła drugiego cheruba, również miało pięć łokci.
2 Kronik 3 12 Podobnie i skrzydło drugiego cheruba sięgało ściany przybytku, miało pięć łokci, a skrzydło pozostałe także miało pięć łokci i dotykało skrzydła drugiego cheruba.
2 Kronik 3 13 Skrzydła tych cherubów rozciągały się na dwadzieścia łokci. Stały one na nogach, z twarzami zwróconymi ku przybytkowi.
2 Kronik 3 14 Sporządził także zasłonę z fioletowej purpury, szkarłatu, karmazynu i bisioru, następnie wyszył na niej cheruby.
2 Kronik 3 15 Wystawił potem przed świątynią dwie kolumny o wysokości trzydziestu pięciu łokci, a głowica na szczycie każdej z nich pięciołokciowa.
2 Kronik 3 16 Wyrzeźbił też łańcuchy jak naszyjnik i dał je na głowicę kolumny. Wykonał następnie sto jabłek granatu i zawiesił je na tych łańcuchach.
2 Kronik 3 17 Przed Miejscem Świętym wzniósł te kolumny, jedną z prawej strony, drugą z lewej, i nazwał prawą imieniem Jakin, lewą zaś imieniem Boaz.

2 Kronik 4  1 Uczynił też ołtarz z brązu, długi na dwadzieścia łokci, szeroki na dwadzieścia łokci, a na dziesięć łokci wysoki.
2 Kronik 4  2 Następnie sporządził odlew okrągłego "morza" o średnicy dziesięciu łokci, o wysokości pięciu łokci i o obwodzie trzydziestu łokci.
2 Kronik 4  3 Pod nim były dokoła odlewy rozchylonych kielichów kwiatowych, dziesięć na jeden łokieć, opasujących to "morze" w krąg; w jego odlewie były razem odlane dwa rzędy rozchylonych kielichów kwiatowych.
2 Kronik 4  4 Stało ono na dwunastu wołach. Trzy zwracały się ku północy, trzy ku zachodowi, trzy ku południowi, trzy na wschód. Morze to znajdowało się nad nimi u góry, a wszystkie ich zady [zwracały się] do wewnątrz.
2 Kronik 4  5 Grubość jego była na szerokość dłoni, a brzeg jego był wykonany jak brzeg kielicha kwiatu lilii. Jego pojemność wynosiła tysiąc bat.
2 Kronik 4  6 Zrobił też dziesięć kadzi i postawił ich pięć po prawej stronie, a pięć po lewej, aby obmywać w nich to, co przygotowano na całopalenie. "Morze" natomiast służyło kapłanom do mycia się w nim.
2 Kronik 4  7 Sporządził także dziesięć złotych świeczników, zgodnie z przepisami o nich, i umieścił je w Miejscu Świętym, pięć po prawej stronie, pięć po lewej.
2 Kronik 4  8 Sporządził ponadto dziesięć stołów i kazał je umieścić w Miejscu Świętym, pięć z prawej strony, pięć z lewej, a ponadto sto złotych kropielnic.
2 Kronik 4  9 Wybudował nadto dziedziniec kapłański i wielki dziedziniec oraz bramy do niego wiodące, które pokrył brązem.
2 Kronik 4 10 "Morze" zaś ustawił z prawej strony na południowy wschód.
2 Kronik 4 11 Zrobił też Huram kotły, łopatki i kropielnice. Tak ukończył pracę, którą miał wykonać w świątyni Boga dla króla Salomona, a mianowicie:
2 Kronik 4 12 dwie kolumny z owalnymi głowicami na szczycie tych kolumn, następnie dwie siatki do pokrycia dwóch owalnych głowic na szczycie tych kolumn,
2 Kronik 4 13 dalej czterysta jabłek granatu na obydwu siatkach, po dwa rzędy jabłek granatu na każdej siatce <do pokrycia dwóch owalnych głowic, które były na tych kolumnach>,
2 Kronik 4 14 i dziesięć kadzi na podstawach;
2 Kronik 4 15 również jedno "morze" i dwanaście wołów pod nim,
2 Kronik 4 16 kotły, łopatki, widełki do mięsa i wszystkie naczynia sporządził Huram-Abi dla króla Salomona i dla domu Jahwe z brązu polerowanego.
2 Kronik 4 17 Król polecił je odlać nad Jordanem w dolinie między Sukkot i Seredata.
2 Kronik 4 18 Sporządził zaś Salomon wszystkich tych naczyń takie mnóstwo, iż nie można było obliczyć wagi ich brązu.
2 Kronik 4 19 Sporządził też Salomon wszystkie naczynia, które są w domu Bożym, i złoty ołtarz, stoły na chleby pokładne,
2 Kronik 4 20 świeczniki i ich lampy ze szczerego złota, by je zgodnie z przepisem zapalano przed Miejscem Najświętszym.
2 Kronik 4 21 Ponadto kwiaty, lampy i szczypce ze złota, i to z najlepszego złota.
2 Kronik 4 22 A te nożyce do knotów, kropielnice, czasze i popielnice były ze szczerego złota. U wejścia do świątyni [zawiasy] bram wewnętrznych do Świętego Świętych — oraz bramy świątyni do głównej budowli były także złote.

2 Kronik 5  1 Tak ukończono całą robotę, której dokonał Salomon w świątyni Jahwe. Potem Salomon wniósł i umieścił w skarbcu domu Bożego święte dary swego ojca Dawida: srebro, złoto i wszystkie sprzęty.
2 Kronik 5  2 Wtedy też Salomon zwołał starszyznę Izraela i wszystkich naczelników pokoleń, przywódców rodów Izraelitów do Jerozolimy, na przeniesienie Arki Przymierza Jahwe z Miasta Dawidowego, czyli z Syjonu.
2 Kronik 5  3 Zebrali się więc u króla wszyscy Izraelici na święto siódmego miesiąca.
2 Kronik 5  4 Kiedy przyszła cała starszyzna Izraela, lewici wzięli arkę
2 Kronik 5  5 i wnieśli ją, Namiot Spotkania i wszystkie święte sprzęty, jakie były w namiocie. Przenieśli je kapłani oraz lewici.
2 Kronik 5  6 Król zaś Salomon i cała społeczność Izraela, zgromadzona przy nim przed arką, składali na ofiarę owce i woły, których nie rachowano i nie obliczono z powodu wielkiej ilości.
2 Kronik 5  7 Następnie kapłani wprowadzili Arkę Przymierza Jahwe na jej miejsce do sanktuarium świątyni, to jest do Świętego Świętych pod skrzydła cherubów,
2 Kronik 5  8 a cheruby miały tak rozpostarte skrzydła nad miejscem arki, że okrywały arkę i jej drążki z wierzchu.
2 Kronik 5  9 Drążki te były tak długie, że ich końce były widoczne przed przybytkiem poza arką, z zewnątrz jednak nie były widoczne. Pozostają one tam aż do dnia dzisiejszego.
2 Kronik 5 10 W arce zaś nie było nic oprócz dwóch tablic, <tablic Przymierza>, które Mojżesz tam złożył pod Horebem, gdy Jahwe zawarł przymierze z synami Izraela w czasie ich wyjścia z Egiptu.
2 Kronik 5 11 Ponieważ wszyscy znajdujący się tam kapłani oczyścili się, nie przestrzegając podziału na zmiany, kiedy wychodzili z Miejsca Świętego —
2 Kronik 5 12 wszyscy lewici śpiewający: Asaf, Heman, Jedutun, ich synowie i bracia, ubrani w bisior, stali na wschód od ołtarza [grając] na cymbałach, harfach i cytrach, a z nimi stu dwudziestu kapłanów, grających na trąbach —
2 Kronik 5 13 kiedy tak zgodnie, jak jeden, trąbili i śpiewali, tak iż słychać było tylko jeden głos wysławiający majestat Jahwe, kiedy podnieśli głos wysoko przy wtórze trąb, cymbałów i instrumentów muzycznych przy wychwalaniu Jahwe, że jest dobry i że na wieki Jego łaskawość, świątynia napełniła się obłokiem chwały Jahwe,
2 Kronik 5 14 tak iż nie mogli kapłani tam pozostać i pełnić swej służby z powodu tego obłoku, bo chwała Jahwe wypełniła świątynię Bożą.

2 Kronik 6  1 Wtedy przemówił Salomon: "Jahwe powiedział, że będzie mieszkać w chmurze.
2 Kronik 6  2 A ja Ci wybudowałem dom na mieszkanie, miejsce przebywania Twego na wieki".
2 Kronik 6  3 Potem król się odwrócił i pobłogosławił całe zgromadzenie Izraela. Całe zaś zgromadzenie Izraela stało.
2 Kronik 6  4 Potem rzekł: "Błogosławiony Jahwe, Bóg Izraela, który rękami wypełnił, co zapowiedział ustami ojcu mojemu Dawidowi, mówiąc:
2 Kronik 6  5 "Od tego dnia, w którym wyprowadziłem mój lud z ziemi egipskiej, nie wybrałem ze wszystkich pokoleń Izraela żadnego miasta do wybudowania domu, by imię moje w nim przebywało, i nie obrałem męża, aby był władcą nad moim ludem, Izraelem.
2 Kronik 6  6 Ale wybrałem Jerozolimę, aby tam było moje imię, i obrałem Dawida, aby był nad moim ludem izraelskim".
2 Kronik 6  7 Dawid zaś, mój ojciec, powziął zamiar zbudowania domu dla imienia Jahwe, Boga Izraela.
2 Kronik 6  8 Wówczas Jahwe rzekł memu ojcu Dawidowi: "Dobrze postąpiłeś, że powziąłeś zamiar zbudowania domu dla mego imienia, bo wypłynęło to z twego serca.
2 Kronik 6  9 Jednak nie ty będziesz budował ten dom, ale twój rodzony syn, on zbuduje ów dom dla mego imienia".
2 Kronik 6 10 Wypełnił właśnie Jahwe to, co obiecał, bo nastałem po ojcu moim Dawidzie i zasiadłem na tronie izraelskim, jak zapowiedział Jahwe, oraz zbudowałem dom dla imienia Jahwe, Boga Izraela,
2 Kronik 6 11 i tam też umieściłem arkę, w której znajduje się Przymierze, jakie Jahwe zawarł z synami Izraela".
2 Kronik 6 12 Następnie stanął przed ołtarzem Jahwe wobec całego zgromadzenia izraelskiego i wyciągnął ręce.
2 Kronik 6 13 Zbudował bowiem Salomon podwyższenie z brązu i postawił pośrodku dziedzińca. Miało ono pięć łokci długości, pięć łokci szerokości i trzy łokcie wysokości. Wstąpił wówczas na nie, upadł na kolana, wobec całego zgromadzenia izraelskiego, a wyciągnąwszy ręce ku niebu,
2 Kronik 6 14 rzekł: "Jahwe, Boże Izraela, nie ma takiego Boga, jak Ty, na niebie ani na ziemi, tak zachowującego przymierze i łaskę względem Twoich sług, którzy czczą Cię z całego swego serca,
2 Kronik 6 15 bo dotrzymałeś słowa Twemu słudze Dawidowi, memu ojcu, w tym, coś mu przyrzekł i powiedział swoimi ustami, a co dziś wypełniłeś ręką.
2 Kronik 6 16 Więc i teraz, o Jahwe, Boże Izraela, dotrzymaj słowa Twemu słudze, memu ojcu Dawidowi, jak mu przyrzekłeś, mówiąc: "Nie będzie ci odjęty potomek wobec Mnie na tronie Izraela, jeśli tylko twoi synowie strzec będą swej drogi5, postępując wobec Mnie tak, jak ty wobec Mnie postępowałeś".
2 Kronik 6 17 Teraz też Jahwe, Boże Izraela, niech się sprawdzi Twoje słowo, które dałeś Twemu słudze Dawidowi.
2 Kronik 6 18 Czyż jednak naprawdę zamieszka Bóg z człowiekiem na ziemi? Przecież niebo i najwyższe niebiosa nie mogą Cię objąć, a tym mniej ta świątynia, którą zbudowałem.
2 Kronik 6 19 Zważ więc na modlitwę Twego sługi i na jego błaganie, o Boże mój, Jahwe, i wysłuchaj to wołanie i modlitwę, w której Twój sługa stara się ubłagać Cię o to,
2 Kronik 6 20 aby w dzień i w nocy oczy Twoje patrzyły na tę świątynię. Jest to miejsce, w którym zechciałeś umieścić swoje imię, tak by wysłuchać modlitwę, jaką zanosi Twój sługa na tym miejscu.
2 Kronik 6 21 Dlatego wysłuchaj błaganie Twego sługi i Twego ludu, Izraela, ilekroć modlić się będzie na tym miejscu. Ty zaś wysłuchaj na miejscu Twego przebywania w niebie. Nie tylko wysłuchaj, ale też i przebacz!
2 Kronik 6 22 Kiedy kto zgrzeszy przeciw swemu bliźniemu, a później wezwie go do przysięgi, a on przyjdzie do przysięgi wobec Twego ołtarza w tej świątyni —
2 Kronik 6 23 wtedy Ty wysłuchaj w niebiosach i racz działać — rozsądź między Twymi sługami, złego skazując na karę, aby na jego głowę [spadła odpowiedzialność] za jego postępowanie, a sprawiedliwego uznając niewinnym za jego uczciwość.
2 Kronik 6 24 Kiedy lud Twój, Izraela, spotka klęska od nieprzyjaciela za to, że zgrzeszył przeciw Tobie, a oni się nawrócą i będą wysławiać Twoje imię oraz błagać i prosić przed Tobą w tej świątyni,
2 Kronik 6 25 wtedy Ty wysłuchaj w niebiosach i przebacz grzech Twego ludu, Izraela, i przyprowadź ich z powrotem do kraju, który dałeś im i ich przodkom.
2 Kronik 6 26 Kiedy niebo zostanie zamknięte i nie będzie deszczu, dlatego że zgrzeszyli przeciw Tobie, ale potem będą się modlić ku temu miejscu i sławić Twe imię oraz odwrócą się od swych grzechów, bo ich upokorzyłeś,
2 Kronik 6 27 wtedy Ty wysłuchaj w niebiosach i przebacz grzech Twoich sług i ludu Twego, Izraela. Ty wskażesz im dobrą drogę, po której iść mają, i ześlesz deszcz na Twoją ziemię, którą dałeś swemu ludowi na własność.
2 Kronik 6 28 Gdy w kraju będzie głód lub zaraza, gdy będzie spiekota, śnieć, szarańcza lub chasil*, gdy wróg jego natrze na jedną z jego bram, albo wszelka klęska lub jakakolwiek choroba —
2 Kronik 6 29 wszelką modlitwę i każde błaganie poszczególnego człowieka i całego ludu Twego, Izraela — skoro przejęty klęską wyciągnie ręce do tej świątyni,
2 Kronik 6 30 Ty usłysz w niebie, miejscu Twego przebywania, racz się zmiłować i oddać każdemu według jego postępowania, bo Ty znasz jego serce, bo jedynie Ty znasz serca ludzi.
2 Kronik 6 31 Niech zachowają bojaźń wobec Ciebie i będą chodzili Twoimi drogami po wszystkie dni swego życia na powierzchni ziemi, którą dałeś naszym przodkom.
2 Kronik 6 32 Również i cudzoziemca, który nie jest z Twego ludu, Izraela, a jednak przyjdzie z dalekiego kraju przez wzgląd na Twe wielkie imię, mocną rękę i ramię wyciągnięte, gdy przyjdzie i będzie się modlić w tej świątyni —
2 Kronik 6 33 Ty w niebie, w miejscu Twego przebywania, wysłuchaj i uczyń to wszystko, o co ten cudzoziemiec będzie do Ciebie wołać. Niech wszystkie narody ziemi poznają Twe imię dla nabrania bojaźni przed Tobą za przykładem ludu Twego, Izraela. Niech wiedzą, że Twoje imię zostało wezwane nad tą świątynią, którą zbudowałem.
2 Kronik 6 34 Gdy lud Twój wyruszy do walki ze swoimi nieprzyjaciółmi drogą, którą go poślesz, i będzie się modlić do Ciebie, ku wybranemu przez Ciebie miastu i domowi, który zbudowałem dla Twego imienia,
2 Kronik 6 35 wówczas wysłuchaj w niebie ich modlitwę oraz błaganie i wymierz im sprawiedliwość.
2 Kronik 6 36 Jeśliby zaś zgrzeszyli przeciw Tobie — bo nie ma człowieka, który by nie grzeszył — a Ty za to będziesz na nich zagniewany i dlatego oddasz ich w moc wroga, wskutek czego zaborcy uprowadzą ich do ziemi < nieprzyjaciół> dalekiej czy bliskiej,
2 Kronik 6 37 oni zaś w kraju, do którego zostali uprowadzeni, będą żałować, nawrócą się i będą błagać Ciebie o litość w ziemi ich zesłania, mówiąc: "Zgrzeszyliśmy, zbłądziliśmy, bezbożnie postąpiliśmy 
2 Kronik 6 38 jeśli więc nawrócą się do Ciebie z całego swego serca i z całej swej duszy w kraju ich zesłania i będą się modlić ku krajowi, który dałeś ich przodkom, ku miastu, któreś wybrał, i domowi, który zbudowałem dla Twego imienia —
2 Kronik 6 39 wówczas wysłuchaj w niebie, w miejscu Twego przebywania, ich modlitwę oraz błagania, i wymierz im sprawiedliwość. Przebacz łaskawie Twemu ludowi to, czym zgrzeszył przeciw Tobie.
2 Kronik 6 40 A teraz, Boże mój, niechże oczy Twe będą otwarte, a uszy Twe uważne na modlitwę w tym miejscu.
2 Kronik 6 41 A teraz, powstań Jahwe, Boże, i zamieszkaj Ty oraz Arka Twej potęgi. Kapłani Twoi, Jahwe, Boże, niech przyobleką się w zbawienie, a czciciele Twoi niechaj się radują szczęściem.
2 Kronik 6 42 Jahwe, Boże, nie odwracaj oblicza od Twego pomazańca, pamiętaj o Twej dobroci wobec Twego sługi Dawida".

2 Kronik 7  1 Skoro Salomon zakończył modlitwę, spadł ogień z nieba i strawił całopalenie oraz żertwy, a chwała Jahwe wypełniła dom.
2 Kronik 7  2 Kapłani nie mogli wejść do domu Jahwe, ponieważ chwała Jahwe napełniła dom Jahwe.
2 Kronik 7  3 Wszyscy zaś Izraelici, widząc zstępujący ogień i chwałę Jahwe spoczywającą nad świątynią, upadli twarzą ku ziemi, na posadzkę, i oddali pokłon, a potem wysławiali Jahwe, że jest dobry i że na wieki Jego łaskawość*.
2 Kronik 7  4 Król zaś i cały lud składali ofiary przed obliczem Jahwe.
2 Kronik 7  5 Król Salomon złożył w ofierze dwadzieścia dwa tysiące wołów i sto dwadzieścia tysięcy owiec. I tak poświęcili dom Boży — król i cały naród.
2 Kronik 7  6 Kapłani trwali przy swoich powinnościach, lewici zaś — z instrumentami muzycznymi, które sprawił król Dawid dla wtórowania pieśniom na cześć Jahwe: bo na wieki Jego łaskawość, gdy Dawid wychwalał Go za ich pośrednictwem. Naprzeciw nich trąbili kapłani, a cały Izrael stał.
2 Kronik 7  7 Potem poświęcił Salomon środkową część dziedzińca przed świątynią Jahwe, bo dokonał tam ofiary całopalnej i z tłuszczu ofiar pojednania, gdyż brązowy ołtarz, który sprawił Salomon, nie mógł pomieścić całopaleń i ofiar z pokarmów i tłuszczów.
2 Kronik 7  8 Wtedy Salomon, a z nim wielkie zgromadzenie całego Izraela od Wejścia do Chamat aż do Potoku Egipskiego, obchodził uroczyste święto przez siedem dni.
2 Kronik 7  9 W ósmym dniu odbyło się uroczyste zebranie, bo siedem dni trwało poświęcenie ołtarza i siedem dni uroczystość.
2 Kronik 7 10 A w dwudziestym trzecim dniu siódmego miesiąca odesłał lud do ich namiotów — ludzi radosnych i wdzięcznych w sercu za te wszystkie dobrodziejstwa, jakie Jahwe wyświadczył Dawidowi, Salomonowi i swemu ludowi izraelskiemu.
2 Kronik 7 11 Salomon ukończył świątynię Jahwe i pałac królewski oraz szczęśliwie wykonał wszystko to, co pragnął sprawić w świątyni Jahwe i w swoim pałacu.
2 Kronik 7 12 Wówczas Salomonowi w nocy ukazał się Jahwe i rzekł mu: "Wysłuchałem twojej modlitwy i wybrałem sobie to miejsce na dom ofiar.
2 Kronik 7 13 Gdy zamknę niebiosa i nie będzie deszczu, i gdy nakażę szarańczy, by zniszczyła pola, lub gdy ześlę na mój lud zarazę,
2 Kronik 7 14 jeśli upokorzy się mój lud, nad którym zostało wezwane moje imię, i będą błagać, i będą szukać mego oblicza, a odwrócą się od swoich złych dróg, Ja z nieba wysłucham i przebaczę im grzechy, a kraj ich ocalę.
2 Kronik 7 15 Teraz moje oczy będą otwarte, a uszy moje uważne na modlitwę w tym miejscu.
2 Kronik 7 16 Teraz wybrałem i uświęciłem ten dom, aby tam było imię moje na wieki, a oczy moje i moje serce tam będą skierowane przez wszystkie dni.
2 Kronik 7 17 Ty zaś, jeśli będziesz postępował wobec Mnie, jak postępował twój ojciec Dawid, dbając o to, aby wypełniać wszystko, do czego cię zobowiązałem, jeśli będziesz strzegł moich praw i nakazów —
2 Kronik 7 18 utrwalę tron twego królestwa, jak przyrzekłem niegdyś twemu ojcu Dawidowi, mówiąc: Nie będzie ci odjęty potomek od rządów nad Izraelem.
2 Kronik 7 19 Ale jeżeli odwrócicie się ode Mnie i porzucicie moje prawa i nakazy, które wam dałem, oraz zechcecie pójść i służyć obcym bogom i oddawać im pokłon —
2 Kronik 7 20 to wykorzenię was z mojej ziemi, którą wam dałem, a dom, który poświęciłem memu imieniu, odtrącę od mego oblicza i uczynię z niego przedmiot przypowieści i pośmiewiska u wszystkich narodów.
2 Kronik 7 21 Świątynia, która była tak wspaniała, będzie dla każdego przechodzącego obok niej przedmiotem zdumienia, tak iż zapyta: "Dlaczego Jahwe tak uczynił temu krajowi i tej świątyni?"
2 Kronik 7 22 A odpowiedzą: "Dlatego że opuścili Boga ich ojców, Jahwe, który wyprowadził ich z ziemi egipskiej, a upodobali sobie innych bogów oraz oddawali im pokłon i służyli: dlatego sprowadził na nich całe to nieszczęście"".

2 Kronik 8  1 Po upływie dwudziestu lat, w ciągu których zbudował Salomon świątynię Jahwe i pałac dla siebie,
2 Kronik 8  2 odbudował także te miasta, które Huram dał Salomonowi, i osiedlił tam Izraelitów.
2 Kronik 8  3 Udał się też Salomon do Chamat Soby i zdobył je.
2 Kronik 8  4 Odbudował ponadto Tadmor na pustyni i wszystkie miasta spichlerzy, które zbudował w Chamat.
2 Kronik 8  5 Odbudował także Bet-Choron górne i Bet-Choron dolne — warowne miasta, umocnione murami, bramami i zaworami,
2 Kronik 8  6 Baalat i wszystkie miasta spichlerzy, które należały do Salomona, i wszystkie miasta rydwanów oraz miasta konnicy, wszystko to, co podobało się Salomonowi wybudować w Jerozolimie i na Libanie oraz w każdym kraju będącym pod jego władzą.
2 Kronik 8  7 A całą ludność pozostałą z Chetytów, Amorytów, Peryzzytów, Chiwwitów, Jebusytów, która nie pochodzi z Izraela,
2 Kronik 8  8 stanowiąc potomstwo pozostałe w kraju po tych, których Izraelici nie wytępili, Salomon zaciągnął do robót przymusowych po dziś dzień.
2 Kronik 8  9 Z Izraelitów zaś nikogo nie przeznaczył Salomon do prac niewolniczych, gdyż oni byli jego wojownikami, dowódcami jego przybocznych, dowódcami jego rydwanów oraz konnicy.
2 Kronik 8 10 Król Salomon miał dwustu pięćdziesięciu wyższych urzędników, którzy nadzorowali lud.
2 Kronik 8 11 Sprowadził też Salomon córkę faraona z Miasta Dawidowego do pałacu, który dla niej zbudował. Mówił bowiem: "Nie powinna kobieta przebywać w domu Dawida, króla izraelskiego, bo jest on miejscem świętym przez to, że weszła do niego Arka Jahwe".
2 Kronik 8 12 Wówczas kazał Salomon składać Jahwe w ofierze całopalenia na ołtarzu Jahwe, który postawił przed sienią,
2 Kronik 8 13 aby zgodnie z porządkiem każdego dnia według nakazu Mojżesza składać ofiary w szabaty, dni nowiu księżyca i w trzy uroczystości roku: w Święto Przaśników, w Święto Tygodni i w Święto Namiotów.
2 Kronik 8 14 Ustanowił też według rozkładu ustalonego przez swego ojca Dawida zmiany kapłanów przy ich służbie i lewitów przy ich obowiązkach, aby śpiewali hymny pochwalne i służyli kapłanom według porządku każdego dnia. Również [ustanowił] odźwiernych według ich zmian dla każdej bramy, bo takie było zarządzenie męża Bożego, Dawida.
2 Kronik 8 15 Nie zostały zaniedbane pod żadnym względem nakazy króla odnoszące się do kapłanów i lewitów oraz do skarbów.
2 Kronik 8 16 W ten sposób zostały dokończone wszystkie dzieła Salomona od dnia założenia fundamentów świątyni Jahwe aż do całkowitego jej ukończenia.
2 Kronik 8 17 Wówczas to udał się Salomon do Esjon-Geber i do Elat nad brzeg morza w kraju Edomu.
2 Kronik 8 18 Wysłał mu wtedy Huram za pośrednictwem swoich sług okręty i załogę znającą morze tak, iż razem ze sługami Salomona dotarli do Ofiru, wzięli stamtąd czterysta pięćdziesiąt talentów złota i przywieźli królowi Salomonowi.

2 Kronik 9  1 Również i królowa Saby usłyszawszy rozgłos o Salomonie przybyła, aby przez roztrząsanie trudnych zagadnień osobiście przekonać się w Jerozolimie o [mądrości] Salomona. [Przybyła] ze świetnym orszakiem i wielbłądami dźwigającymi wonności i bardzo dużo złota oraz drogocennych kamieni. Następnie przyszła do Salomona i odbyła z nim rozmowę o wszystkim, co postanowiła.
2 Kronik 9  2 Salomon zaś udzielił jej wyjaśnień we wszystkich zagadnieniach przez nią poruszonych. Nie było zagadnienia nieznanego Salomonowi, którego by jej nie wyjaśnił.
2 Kronik 9  3 Gdy królowa Saby ujrzała całą mądrość Salomona oraz pałac, który zbudował,
2 Kronik 9  4 jak również zaopatrzenie jego stołu w potrawy i napoje, i mieszkanie jego dworu, stanowiska usługujących mu, jego szaty, jego podczaszych i ich ubiory, i jego całopalenia, które składał w świątyni Jahwe — wówczas doznała zachwytu.
2 Kronik 9  5 Dlatego przemówiła do króla: "Prawdziwa była wieść, którą usłyszałam w moim kraju o twoich dziełach i o twej mądrości.
2 Kronik 9  6 Jednak nie dowierzałam ich słowom, dopóki sama nie przyjechałam i nie zobaczyłam na własne oczy, że nawet połowy mi nie opowiedziano o ogromie twej mądrości. Przewyższyłeś pogłoski, które usłyszałam.
2 Kronik 9  7 Szczęśliwe twoje żony, szczęśliwi twoi słudzy! Oni wciąż stoją przed twoim obliczem i wsłuchują się w twoją mądrość.
2 Kronik 9  8 Niech będzie błogosławiony twój Bóg, Jahwe, który ciebie upodobał sobie, aby cię osadzić jako króla [oddanego] dla swego Boga, Jahwe, na swoim tronie. Z miłości, jaką twój Bóg żywi względem Izraela, [chcąc] zapewnić mu trwanie na wieki ustanowił cię nad nim królem dla wykonywania prawa i sprawiedliwości!"
2 Kronik 9  9 Następnie dała królowi sto dwadzieścia talentów złota i bardzo dużo wonności oraz drogocennych kamieni. Nigdy nie było więcej wonności od tych, które królowa Saby dała królowi Salomonowi.
2 Kronik 9 10 Także słudzy Hurama i słudzy Salomona, którzy przywozili złoto z Ofiru, sprowadzali drewno sandałowe i drogocenne kamienie.
2 Kronik 9 11 Z tego drewna sandałowego król zrobił podłogi do świątyni Jahwe i do pałacu królewskiego oraz cytry i harfy dla śpiewaków. Takich, jak te, nie widziano przedtem w ziemi judzkiej.
2 Kronik 9 12 Król Salomon zaś podarował królowej Saby wszystko to, w czym okazała swe upodobanie i czego pragnęła, o wiele więcej nad to, co sama przywiozła królowi. Niebawem wyruszyła w drogę powrotną do swego kraju wraz ze swą świtą.
2 Kronik 9 13 Waga złota, które co rok dostarczano Salomonowi, wynosiła sześćset sześćdziesiąt sześć talentów złota,
2 Kronik 9 14 oprócz opłat handlarzy i kupców wędrownych, którzy je wnosili. Wszyscy królowie arabscy i namiestnicy krajowi wnosili złoto i srebro Salomonowi.
2 Kronik 9 15 Sporządził zatem król Salomon dwieście tarcz z kutego złota, a na każdą tarczę wychodziło sześćset [syklów] kutego złota.
2 Kronik 9 16 Ponadto trzysta puklerzy z kutego złota, na każdy puklerz wychodziło trzysta [syklów] złota. Umieścił je król w Domu Lasu Libanu.
2 Kronik 9 17 Następnie król sporządził wielki tron z kości słoniowej, który wyłożył szczerym złotem.
2 Kronik 9 18 Tron miał sześć stopni i podnóżek ze złota oraz poręcze po obu stronach siedzenia, a przy poręczach stały dwa lwy.
2 Kronik 9 19 Na sześciu stopniach stało tam po obu stronach dwanaście lwów. Czegoś takiego nie uczyniono w żadnym królestwie.
2 Kronik 9 20 Wszystkie też naczynia, z których pił król Salomon, były złote, również szczerozłote były wszelkie naczynia Domu Lasu Libanu. Nie było srebra: nie ceniono go w czasach Salomona.
2 Kronik 9 21 Król bowiem posiadał okręty, które pływały do Tarszisz ze sługami Hurama. Co trzy lata przybywały okręty z Tarszisz, przywożąc złoto i srebro, kość słoniową oraz małpy i pawie.
2 Kronik 9 22 Dzięki temu król Salomon bogactwem i mądrością przewyższał wszystkich królów ziemi.
2 Kronik 9 23 Wszyscy więc królowie ziemi udawali się do Salomona, by posłuchać jego mądrości, jaką Bóg obdarzył jego serce.
2 Kronik 9 24 Każdy zaś z nich składał corocznie swój dar: naczynia srebrne i naczynia złote, szaty czy też zbroje lub wonności, konie albo muły.
2 Kronik 9 25 Miał więc Salomon cztery tysiące przegród dla koni i rydwanów oraz dwanaście tysięcy jezdnych. Rozmieścił ich w miastach rydwanów i przy królu w Jerozolimie.
2 Kronik 9 26 Panował on wówczas nad wszystkimi królami od Rzeki aż do ziemi filistyńskiej i aż do granicy Egiptu.
2 Kronik 9 27 Srebra zaś król złożył w Jerozolimie tyle, ile kamieni, a cedrów — ile sykomor na Szefeli.
2 Kronik 9 28 Wywożono też dla Salomona konie z Musri i ze wszystkich krajów.
2 Kronik 9 29 A czyż pozostałe dzieje Salomona, od pierwszych do ostatnich, nie są opisane w Kronice Proroka Natana i w Proroctwie Achiasza z Szilo, i w Widzeniu "Widzącego" Jeddo w sprawie Jeroboama, syna Nebata?
2 Kronik 9 30 Królował zatem Salomon w Jerozolimie nad całym Izraelem w ciągu czterdziestu lat.
2 Kronik 9 31 Spoczął Salomon przy swoich przodkach i pochowano go w Mieście Dawida, swego ojca. A jego syn Roboam został w jego miejsce królem.

2 Kronik 10  1 Roboam udał się do Sychem, bo w Sychem zebrał się cały Izrael, aby go ustanowić królem.
2 Kronik 10  2 Usłyszał o tym Jeroboam, syn Nebata — a przebywał on w Egipcie, dokąd uciekł przed królem Salomonem — i wrócił z Egiptu.
2 Kronik 10  3 Posłano więc po niego i wezwano go. Kiedy przybył Jeroboam i cały Izrael, wtedy przemówili do Roboama tymi słowami:
2 Kronik 10  4 "Twój ojciec obciążył nas jarzmem, ty zaś teraz ulżyj w okrutnej pańszczyźnie u twego ojca i w tym ciężkim jarzmie, które na nas włożył, a my ci za to będziemy służyć".
2 Kronik 10  5 Na to im odpowiedział: "[Idźcie] na trzy dni, a potem przyjdźcie do mnie z powrotem". Wobec tego lud się rozszedł.
2 Kronik 10  6 A król Roboam zasięgnął rady starszych, którzy stanowili otoczenie jego ojca Salomona za jego życia, mówiąc: "Jak mi doradzacie odpowiedzieć temu ludowi?"
2 Kronik 10  7 Oni zaś tak do niego przemówili: "Jeśli będziesz dla tego ludu dobry i okażesz im życzliwość, a przemówisz do nich łagodnymi słowami, to będą ci sługami przez całe życie".
2 Kronik 10  8 Ale on nie poszedł za radą, którą mu dawali starsi, natomiast zasięgnął rady młodzieńców, którzy razem z nim wzrośli i stanowili jego otoczenie.
2 Kronik 10  9 Rzekł do nich: "Co wy radzicie odpowiedzieć temu ludowi, który przemawiał do mnie takimi słowami: "Ulżyj nam w jarzmie, które włożył na nas twój ojciec"".
2 Kronik 10 10 Młodzieńcy zaś, którzy razem z nim wzrośli, przemówili do niego tak: "Temu ludowi, który przemawiał do ciebie, mówiąc: "Twój ojciec obciążył nas jarzmem, ty zaś ulżyj nam z tego jarzma", odpowiesz: Mój mały palec jest grubszy niż biodra mego ojca,
2 Kronik 10 11 gdyż dotąd mój ojciec nałożył na was jarzmo ciężkie, a ja dołożę do waszego jarzma. Mój ojciec karcił was biczami, ja zaś będę was karcił biczami z kolców".
2 Kronik 10 12 Trzeciego dnia, tak jak powiedział król w słowach: "Wróćcie do mnie trzeciego dnia", przyszedł Jeroboam i cały lud do Roboama.
2 Kronik 10 13 A wtedy król dał ludowi surową odpowiedź, gdyż nie poszedł za radą, którą dawali starsi.
2 Kronik 10 14 Przemówił więc do nich tak, jak radzili młodzieńcy: "Mój ojciec obciążył was jarzmem, a ja dołożę do waszego jarzma. Mój ojciec karcił was biczami, ja zaś będę was karcił biczami z kolców".
2 Kronik 10 15 Król więc nie wysłuchał ludu, gdyż to wydarzenie dokonało się z woli Bożej, aby Jahwe spełnił swą groźbę, którą wypowiedział przez Achiasza z Szilo do Jeroboama, syna Nebata.
2 Kronik 10 16 Kiedy cały Izrael [zobaczył], że król go nie wysłuchał, wtedy lud tak odrzekł królowi: "Cóż za wspólny dział mamy z Dawidem? Wszak nie mamy dziedzictwa z synem Jessego! Do swoich namiotów, o Izraelu! Teraz, Dawidzie, pilnuj swego domu!" I rzeczywiście Izrael poszedł do swoich namiotów.
2 Kronik 10 17 A Roboam panował tylko nad tymi Izraelitami, którzy mieszkali w miastach Judy.
2 Kronik 10 18 Gdy zaś król Roboam wysłał Hadorama, który był przełożonym robotników pracujących przymusowo, synowie Izraela ukamienowali go, tak iż umarł. Wobec tego król Roboam pospieszył się, aby wsiąść na rydwan i uciec do Jerozolimy.
2 Kronik 10 19 Tak więc Izrael odpadł od rodu Dawida aż po dzień dzisiejszy.

2 Kronik 11  1 Roboam, przybywszy do Jerozolimy, A zebrał pokolenie Judy i Beniamina, to jest sto osiemdziesiąt tysięcy wyborowych wojowników, aby wszcząć wojnę z Izraelem o przywrócenie władzy królewskiej Roboamowi.
2 Kronik 11  2 Wówczas Jahwe skierował słowo do Szemajasza, męża Bożego:
2 Kronik 11  3 "Powiedz Roboamowi, synowi Salomona, królowi judzkiemu, i całemu Izraelowi w Judzie i Beniaminie, oznajmiając:
2 Kronik 11  4 Tak mówi Jahwe: Nie wyruszajcie do walki z waszymi braćmi. Niech każdy wróci do swego domu, bo przeze Mnie zostało zrządzone to, co się stało". Posłuchali rozkazu Jahwe i zawrócili z drogi przeciw Jeroboamowi.
2 Kronik 11  5 Roboam osiadł w Jerozolimie i wybudował umocnione twierdze w Judzie.
2 Kronik 11  6 Odbudował także Betlejem, Etam, Tekoa,
2 Kronik 11  7 Bet-Sur, Soko, Adullam,
2 Kronik 11  8 Gat, Mareszę, Zif,
2 Kronik 11  9 Adoraim, Lakisz, Azekę,
2 Kronik 11 10 Sorea, Ajjalon, Hebron; były to miasta warowne w Judzie i Beniaminie.
2 Kronik 11 11 Wzmocniwszy twierdze, dał im dowódców oraz zapasy żywności, oliwy i wina.
2 Kronik 11 12 W każdym takim mieście złożył tarcze i dzidy oraz bardzo je umocnił. Należały do niego tylko Juda i Beniamin.
2 Kronik 11 13 Kapłani i lewici, którzy znajdowali się w całym Izraelu, garnęli się do niego ze wszystkich stron.
2 Kronik 11 14 Lewici opuszczali swoje pastwiska i posiadłości, a szli do Judy, do Jerozolimy, ponieważ Jeroboam wraz z synami odsunął ich od kapłaństwa u Jahwe.
2 Kronik 11 15 Sam sobie ustanawiał kapłanów na wyżynach dla czczenia kozłów i cielców, które sporządził.
2 Kronik 11 16 Przybywali więc do Jerozolimy za lewitami ze wszystkich pokoleń izraelskich ci, którzy oddawali swe serce szukaniu Boga Izraela, Jahwe, aby składać ofiary Bogu swych ojców, Jahwe.
2 Kronik 11 17 Przez trzy lata wzmocnili oni królestwo judzkie i wspierali Roboama, syna Salomona, albowiem przez trzy lata postępowali drogą Dawida i Salomona.
2 Kronik 11 18 Potem wziął sobie Roboam za żonę Machalat, córkę Jerimota, syna Dawida, i Abihail, córkę Eliaba, syna Jessego.
2 Kronik 11 19 Urodziła mu ona synów: Jeusza, Szemariasza i Zahama.
2 Kronik 11 20 Po niej pojął Maakę, córkę Absaloma. Urodziła mu ona Abiasza i Attaja, Zizę i Szelomita.
2 Kronik 11 21 Ze wszystkich zaś swoich żon i nałożnic <miał bowiem osiemnaście żon i sześćdziesiąt nałożnic> Roboam najwięcej ukochał Maakę, córkę Absaloma. Łącznie był on ojcem dwudziestu ośmiu synów i sześćdziesięciu córek.
2 Kronik 11 22 Na pierwszym miejscu postawił Roboam syna Maaki, Abiasza, aby był dowódcą wśród swoich braci, jego bowiem zamierzał ustanowić królem.
2 Kronik 11 23 Następnie postąpił roztropnie, ponieważ rozesłał wszystkich swoich synów po ziemi Judy i Beniamina, do wszystkich obwarowanych miast. Dał im wówczas mnóstwo żywności i postarał się dla nich o wiele żon.

2 Kronik 12  1 Gdy się utwierdziło i umocniło panowanie Roboama, opuścił on Prawo Jahwe, a z nim cały Izrael.
2 Kronik 12  2 W piątym roku króla Roboama nadciągnął Sziszak, król egipski, przeciw Jerozolimie, albowiem [mieszkańcy jej] okazali niewierność wobec Jahwe.
2 Kronik 12  3 [Nadciągnął] z tysiącem dwustu rydwanami i z sześćdziesięciu tysiącami jeźdźców oraz niezliczonym tłumem ludzi, którzy z nim wyszli z Egiptu: z Libijczykami, Sukkijczykami i Kuszytami.
2 Kronik 12  4 I zdobył on warowne miasta Judy i doszedł aż do Jerozolimy.
2 Kronik 12  5 Wtedy to prorok Szemajasz udał się do Roboama i książąt judzkich, którzy się wycofali przed Sziszakiem do Jerozolimy, i rzekł im: "Tak mówi Jahwe: Wyście mnie porzucili i ja także porzuciłem was w ręce Sziszaka".
2 Kronik 12  6 Upokorzyli się wtedy książęta Izraela wraz z królem i rzekli: "Sprawiedliwy jest Jahwe".
2 Kronik 12  7 Widząc ich upokorzenie, Jahwe skierował te słowa do Szemajasza: "Ponieważ upokorzyli się, nie zniszczę ich i ześlę niebawem ocalenie, i mój gniew nie wyleje się na Jerozolimę za pośrednictwem Sziszaka.
2 Kronik 12  8 Staną się jednak jego sługami, aby poznali różnicę między służbą u mnie a służbą królestwom [innych] ziem".
2 Kronik 12  9 Nadciągnął więc król egipski, Sziszak, przeciw Jerozolimie i zabrał kosztowności świątyni Jahwe oraz kosztowności pałacu królewskiego; wszystko to zabrał. Zabrał również złote tarcze, które sporządził Salomon.
2 Kronik 12 10 Wobec tego król Roboam zamiast nich sporządził tarcze z brązu i powierzył je dowódcom straży pilnującej wejścia do pałacu królewskiego.
2 Kronik 12 11 Odtąd za każdym razem, kiedy król wchodził do świątyni Jahwe, wchodziła straż, wnosiła je, a potem odnosiła do zbrojowni straży.
2 Kronik 12 12 Gdy [król] się upokorzył, odwrócił się od niego gniew Jahwe i nie zniszczył go całkowicie. Zresztą i w Judzie były rzeczy dobre.
2 Kronik 12 13 Umocnił się więc król Roboam w Jerozolimie i panował. Kiedy został królem, miał lat czterdzieści jeden, a siedemnaście lat panował w Jerozolimie, w mieście, które wybrał Jahwe ze wszystkich pokoleń izraelskich, aby tam umieścić swe imię. Jego matce było na imię Naama, Ammonitka.
2 Kronik 12 14 Jednakże postępował źle, albowiem nie skłonił swego serca, aby szukać Jahwe.
2 Kronik 12 15 A czyż dzieje Roboama, od pierwszych do ostatnich, nie są opisane w Dziejach proroka Szemajasza i "Widzącego" Iddo, <w porządku rodowodu>? Walki zaś Roboama z Jeroboamem trwały przez cały czas.
2 Kronik 12 16 Po czym spoczął Roboam przy swoich przodkach i pogrzebany został w Mieście Dawidowym, a syn jego Abiasz został w jego miejsce królem.

2 Kronik 13  1 Abiasz objął władzę w Judzie w osiemnastym roku króla Jeroboama.
2 Kronik 13  2 Trzy lata królował w Jerozolimie. Jego matce było na imię Maaka, córka Uriela z Gibea. Między Abiaszem a Jeroboamem trwała walka.
2 Kronik 13  3 Wojnę rozpoczął Abiasz siłą czterystu tysięcy walecznych wojowników, wyborowych mężczyzn, Jeroboam zaś uszykował do walki osiemset tysięcy wyborowych mężczyzn, dzielnych wojowników.
2 Kronik 13  4 Abiasz wstąpił na szczyt góry Semaraim, położonej wśród gór efraimskich, i rzekł: "Słuchajcie mię, Jeroboamie i cały Izraelu!
2 Kronik 13  5 Czyż nie wiecie, że Bóg Izraela, Jahwe, dał panowanie nad Izraelem, i to na wieki, Dawidowi, jemu i jego potomkom nierozerwalnym przymierzem?
2 Kronik 13  6 Tymczasem powstał Jeroboam, syn Nebata, a sługa Salomona, syna Dawida, i zbuntował się przeciw swemu panu.
2 Kronik 13  7 Zebrali się potem u niego lekkomyślni mężowie, synowie Beliala, i sprzeciwili się synowi Salomona Roboamowi, który był młodzieńcem bojaźliwego serca i dlatego im się nie oparł.
2 Kronik 13  8 Teraz zaś spiskujecie, aby oprzeć się panowaniu Jahwe poprzez synów Dawida i jesteście licznym tłumem i macie ze sobą złote cielce, które wam, jako bogów, sporządził Jeroboam.
2 Kronik 13  9 Czy to nie wy wygnaliście kapłanów Jahwe, synów Aarona, i lewitów, czyż to nie wy poczyniliście sobie kapłanów, jak u ludów krajów pogańskich? Każdy, który przychodzi z młodym cielcem i siedmioma baranami, aby go wyświęcono na kapłana, staje się kapłanem tego, który nie jest Bogiem.
2 Kronik 13 10 Dla nas Jahwe jest naszym Bogiem i nie porzuciliśmy Go. Kapłani na usługach Jahwe są potomkami Aarona, a także zatrudnieni są lewici.
2 Kronik 13 11 Każdego ranka i wieczora składają dla Jahwe całopalne ofiary, wonne kadzidła, [troszczą się o] chleby pokładne na czystym stole, o złoty świecznik i jego lampy, aby płonęły co wieczór, albowiem my przestrzegamy zarządzeń naszego Boga, Jahwe, wy zaś opuściliście Go.
2 Kronik 13 12 A oto z nami na czele Bóg i Jego kapłani oraz trąby sygnałowe, aby grzmiały przeciwko wam, synowie Izraela. Nie walczcie z Bogiem waszych ojców, Jahwe, albowiem nie powiedzie się wam".
2 Kronik 13 13 Tymczasem Jeroboam rozkazał zasadzce zejść na tyły i tak sam znalazł się wobec Judy, a zasadzka na tyłach.
2 Kronik 13 14 Obrócił się wówczas Juda, a oto czeka go walka i z przodu, i od tyłu. Zawołali zatem do Jahwe, a kapłani zadęli w trąby.
2 Kronik 13 15 Wtedy wszyscy z Judy podnieśli okrzyk bojowy i gdy oni krzyczeli, Bóg pobił Jeroboama i całego Izraela wobec Abiasza i pokolenia Judy.
2 Kronik 13 16 Uciekli potem synowie Izraela przed Judą, a Bóg oddał ich w ręce Judy.
2 Kronik 13 17 Pobili ich wtedy Abiasz i jego lud oraz zadali wielką klęskę, tak że padło wówczas z Izraela śmiertelnie rannych pięćset tysięcy wyborowych mężczyzn.
2 Kronik 13 18 Upokorzyli się więc synowie Izraela, natomiast silnymi i odważnymi poczuli się synowie Judy, ponieważ oparli się na Bogu swych ojców, Jahwe.
2 Kronik 13 19 Abiasz ścigał Jeroboama i zabrał mu miasta: Betel z miejscowościami przynależnymi, Jeszanę z miejscowościami przynależnymi i Efron z miejscowościami przynależnymi.
2 Kronik 13 20 Za życia Abiasza Jeroboam nie mógł już powrócić do sil; potem poraził go Jahwe, i umarł.
2 Kronik 13 21 Wzmocnił się więc Abiasz. Wziął on sobie czternaście żon i miał z nich dwudziestu dwóch synów i szesnaście córek.
2 Kronik 13 22 Pozostałe zaś dzieje Abiasza oraz wszystko, co uczynił, i słowa opisane są w opowiadaniu proroka Iddo.
2 Kronik 13 23 Spoczął następnie Abiasz ze swymi przodkami i pochowano go w Mieście Dawidowym. Jego syn Asa został w jego miejsce królem. Za jego dni spokój w kraju panował przez dziesięć lat.

2 Kronik 14  1 Asa czynił to, co jest dobre i słuszne w oczach Boga jego, Jahwe.
2 Kronik 14  2 Usunął ołtarze obcych bogów i wyżyny, pokruszył stele, wyciął aszery.
2 Kronik 14  3 Nakazał mieszkańcom Judy, by szukali Boga swych ojców, Jahwe, i wypełniali Prawo oraz Przykazanie.
2 Kronik 14  4 Zniósł ze wszystkich miast Judy wyżyny i stele słoneczne. Jego królestwo zaznało pokoju w jego czasach.
2 Kronik 14  5 Wybudował też miasta warowne w Judzie, ponieważ kraj był spokojny, i nie prowadził wojny w owych latach, Jahwe bowiem udzielił mu pokoju.
2 Kronik 14  6 Rzekł więc do mieszkańców Judy: "Odbudujmy te miasta i otoczmy murem, [opatrzmy] wieżami, bramami, zaworami, dopóki jeszcze kraj jest w naszym władaniu. Ponieważ szukaliśmy naszego Boga, Jahwe, On także szukał nas i udzielił nam zewsząd pokoju". Budowali zatem i powodziło się im.
2 Kronik 14  7 Asa miał trzysta tysięcy wojska z Judy, noszących tarcze i dzidy. Z pokolenia Beniamina, uzbrojonych w tarcze i łuk, dwieście osiemdziesiąt tysięcy, a wszyscy byli dzielnymi wojownikami.
2 Kronik 14  8 Powstał przeciw nim Zerach Kuszyta w sile miliona żołnierzy i trzystu rydwanów i doszedł aż do Mareszy.
2 Kronik 14  9 Przeciwko niemu wystąpił Asa. Stanęli do walki w Dolinie Sefaty w pobliżu Mareszy.
2 Kronik 14 10 Wtedy to wezwał Asa swego Boga, Jahwe, i rzekł: "Jahwe, nie ma Tobie równego, by przyjść z pomocą [w walce] między potężnym a pozbawionym siły. Wesprzyj nas, Jahwe, Boże nasz, bo Tobie ufamy i w Twoim imieniu wystąpiliśmy przeciwko temu mnóstwu. Ty jesteś naszym Bogiem, Jahwe. Nie daj się zwyciężyć nikomu".
2 Kronik 14 11 Pobił więc Jahwe Kuszytów wobec Asy i wobec Judy, wskutek czego Kuszyci uciekli.
2 Kronik 14 12 Asa zaś i lud, który z nim był, ścigali ich aż do Geraru. Kuszytów padło wtedy tylu, że nie było ani jednego żywego, albowiem zostali starci przed Jahwe i Jego wojskiem. Zdobyto bardzo wielki łup.
2 Kronik 14 13 Zdobyli też wszystkie miasta, otaczające Gerar, ogarnął bowiem ich [mieszkańców] bardzo wielki strach, tak iż mogli złupić je wszystkie. A łup w nich był wielki.
2 Kronik 14 14 Zniszczyli ponadto namioty trzód, uprowadzając mnóstwo owiec i wielbłądów, a potem wrócili do Jerozolimy.

2 Kronik 15  1 A duch Boży spoczął na Azariaszu, synu Odeda.
2 Kronik 15  2 Wyszedł on naprzeciw Asie i rzekł mu: "Posłuchajcie mię, Aso i wszyscy z Judy i Beniamina! Jahwe jest z wami, gdy wy jesteście z Nim. Jeśli Go będziecie szukać, znajdziecie, a jeśli Go opuścicie, i On was opuści.
2 Kronik 15  3 Przez długi czas był Izrael bez Boga prawdziwego i bez kapłana nauczyciela, i bez Prawa.
2 Kronik 15  4 Zwrócił się wówczas w swej udręce ku Bogu Izraela, Jahwe. Szukał Go, a On dał mu się odnaleźć.
2 Kronik 15  5 W owych to czasach nie było pokoju dla wychodzącego i wracającego, albowiem zawisł wielki niepokój nad wszystkimi mieszkańcami kraju.
2 Kronik 15  6 Naród powstał przeciw narodowi, miasto przeciw miastu, albowiem Bóg przez różne uciski dopuszczał na nich to zamieszanie.
2 Kronik 15  7 Wy zaś bądźcie mocni i nie opuszczajcie rąk, bo jest zapłata za wasze czyny".
2 Kronik 15  8 Gdy Asa usłyszał te słowa i to proroctwo <proroka Odeda>, nabrał otuchy i usunął obrzydliwości z całej ziemi Judy i Beniamina oraz miast, które zdobył na górze Efraima, i odnowił ołtarz Jahwe, który znajdował się przed przedsionkiem Jahwe.
2 Kronik 15  9 Zebrał potem wszystkich [ludzi] z Judy i Beniamina oraz wszystkich z Efraima i Manassesa, i Symeona przebywających z nimi, bo przeszli oni w wielkiej liczbie z Izraela do niego, widząc, że ich Bóg, Jahwe, był z nim.
2 Kronik 15 10 Zgromadzili się więc w Jerozolimie w trzecim miesiącu piętnastego roku panowania Asy.
2 Kronik 15 11 Ofiarowali w owym dniu dla Jahwe z łupu, jaki przynieśli, siedemset wołów i siedem tysięcy owiec.
2 Kronik 15 12 Zobowiązali się przymierzem szukać Boga ich ojców, Jahwe, z całego serca i z całej duszy.
2 Kronik 15 13 Będzie skazany na śmierć każdy, kto by — mały czy wielki, mężczyzna czy kobieta — nie szukał Boga Izraela, Jahwe.
2 Kronik 15 14 Przysięgli więc wobec Jahwe donośnie wśród okrzyków radości i dźwięków trąb i rogów.
2 Kronik 15 15 A wszyscy z Judy cieszyli się z tej przysięgi, ponieważ z całego serca swego przysięgli sobie i z całą chęcią szukali Go, wskutek czego pozwolił znaleźć im pokój na wszystkich granicach.
2 Kronik 15 16 Król Asa nawet swą matkę Maakę pozbawił godności [królowej] za to, że sporządziła obrzydliwość ku czci Aszery. Asa ściął tę jej obrzydliwość, porąbał i spalił przy potoku Cedron.
2 Kronik 15 17 Ale choć nie usunięto wyżyn z Izraela, jednak serce Asy w ciągu całego życia jego pozostało szczere.
2 Kronik 15 18 W świątyni Bożej złożył sprzęty poświęcone na ofiarę przez swojego ojca i przez siebie: srebro, złoto oraz naczynia.
2 Kronik 15 19 Wojny zaś nie było aż do trzydziestego piątego roku panowania Asy.

2 Kronik 16  1 W trzydziestym szóstym roku panowania Asy powstał przeciw Judzie Basza, król Izraela. Zaczął umacniać on Rama, aby nikomu nie dać wychodzić i wchodzić do króla judzkiego — Asy.
2 Kronik 16  2 Wobec tego Asa wziął srebro i złoto ze skarbów świątyni Jahwe i pałacu królewskiego i posłał je przebywającemu w Damaszku królowi syryjskiemu, Ben-Hadadowi, z tymi słowami:
2 Kronik 16  3 "Trwa przymierze między mną i tobą, jak było między moim ojcem i twoim. Oto posyłam ci srebro i złoto. Wyrusz i zerwij swoje przymierze z Baszą, królem Izraela, a wtedy odstąpi ode mnie".
2 Kronik 16  4 Ben-Hadad posłuchał króla Asy i posłał dowódców swego wojska na miasta izraelskie. Napadli oni na Ijjon, Dan i Abel-Maim oraz na wszystkie miasta-spichlerze Neftalego.
2 Kronik 16  5 Gdy tylko Basza dowiedział się o tym, zaniechał umacniania Rama i zawiesił swoją pracę.
2 Kronik 16  6 Wtedy król Asa zgromadził całego Judę, aby zabrali z Rama kamienie i drewno, z którego poprzednio budował Basza, i użył je do umocnienia nimi Geba i Mispa.
2 Kronik 16  7 W tym to czasie przyszedł do Asy, króla Judy, "Widzący" Chanani i rzekł do niego: "Ponieważ oparłeś się na królu syryjskim, a nie na twoim Bogu, Jahwe, dlatego wymknie się z twojej ręki wojsko króla syryjskiego.
2 Kronik 16  8 Czyż Kuszyci i Libijczycy nie byli wielką potęgą dzięki rydwanom i bardzo licznym jeźdźcom? A jednak, gdy się oparłeś na Jahwe, oddał ich w twoje ręce.
2 Kronik 16  9 Albowiem oczy Jahwe obiegają całą ziemię, by wspierać tych, którzy mają wobec Niego serce szczere. Postąpiłeś nierozsądnie tym razem, i dlatego odtąd będziesz miał walki".
2 Kronik 16 10 Rozgniewał się wtedy Asa na "Widzącego" i wtrącił go do więzienia, ponieważ jego słowa doprowadziły go do gniewu. Uciskał też Asa w tym czasie niektórych z ludu.
2 Kronik 16 11 Początkowe zaś i późniejsze dzieje Asy zapisane są wszystkie w Księdze Królów judzkich i izraelskich.
2 Kronik 16 12 W trzydziestym dziewiątym roku swego panowania rozchorował się Asa na nogi i cierpiał bardzo, jednakże nawet w swej chorobie szukał nie Jahwe, lecz lekarzy.
2 Kronik 16 13 Spoczął następnie Asa ze swymi przodkami i zmarł w czterdziestym pierwszym roku swego panowania.
2 Kronik 16 14 Pogrzebano go potem w jego grobie, który wykuł sobie w Mieście Dawidowym. Złożono go na łożu wypełnionym pachnidłami i maściami, przygotowanymi według sztuki aptekarskiej, i spalono mu bardzo wiele kadzidła.

2 Kronik 17  1 Jego syn Jozafat został w jego miejsce królem i umocnił się przeciwko Izraelowi.
2 Kronik 17  2 Umieścił wojsko we wszystkich warownych miastach Judy i dał zarządców w ziemi judzkiej oraz w miastach Efraima, które zdobył jego ojciec Asa.
2 Kronik 17  3 Jahwe zaś był z Jozafatem, ponieważ postępował on takimi drogami, jak na początku jego ojciec <Dawid>, i za Baalami nie chodził,
2 Kronik 17  4 lecz szukał Boga swoich ojców i postępował zgodnie z Jego przykazaniami. Występków Izraela nie naśladował.
2 Kronik 17  5 Umocnił więc Jahwe władzę królewską w jego ręku. Wszyscy z Judy oddawali Jozafatowi daninę, tak że posiadał obfite bogactwo i wielką sławę.
2 Kronik 17  6 Serce jego umocniło się na drogach Jahwe, nadal więc usuwał wyżyny i aszery z Judy.
2 Kronik 17  7 W trzecim roku swego panowania posłał swoich dowódców Ben-Chaila i Obadiasza, Zachariasza, Netaneela i Mikajasza, aby nauczali w miastach judzkich.
2 Kronik 17  8 Z nimi zaś lewitów Szemajasza i Netaniasza, Zebadiasza i Asahela, Szemiramota i Jonatana, Adoniasza, Tobiasza i <Tob-Adoniasza>, a z nimi kapłanów Eliszamę i Jorama.
2 Kronik 17  9 Nauczali oni w Judzie, a mieli ze sobą księgę Prawa Jahwe i obchodzili wszystkie miasta Judy, pouczając lud.
2 Kronik 17 10 A bojaźń Jahwe padła na wszystkie królestwa otaczające Judę, wskutek czego nie odważyły się walczyć z Jozafatem.
2 Kronik 17 11 Nawet od Filistynów przynoszono Jozafatowi dary i daniny w srebrze, a Arabowie przyprowadzali mu drobne bydło, siedem tysięcy siedemset baranów i siedem tysięcy siedemset kozłów.
2 Kronik 17 12 I tak doszedł Jozafat do szczytu swej wielkości. Zbudował on w ziemi Judy zamki warowne i miasta spichlerzy.
2 Kronik 17 13 Posiadał on liczną służbę w miastach judzkich i załogę dzielnych wojowników w Jerozolimie.
2 Kronik 17 14 A oto ich spis według ich szczepów. W Judzie tysiącznikami byli: dowódca Adna, a z nim trzysta tysięcy dzielnych wojowników,
2 Kronik 17 15 a przy jego boku dowódca Jochanan, a z nim dwieście osiemdziesiąt tysięcy ludzi,
2 Kronik 17 16 a przy jego boku Amazjasz, syn Zikriego, ochotnik w służbie Jahwe, a z nim dwieście tysięcy dzielnych wojowników.
2 Kronik 17 17 A z Beniamina dzielny wojownik Eliada, a z nim dwieście tysięcy łuczników i tarczowników.
2 Kronik 17 18 Pod jego rozkazami Jozabad, a z nim sto osiemdziesiąt tysięcy uzbrojonych ludzi.
2 Kronik 17 19 Ci wszyscy służyli królowi oprócz tych, których król rozmieścił w warownych miastach po całej ziemi Judy.

2 Kronik 18  1 Jozafat, stawszy się bardzo bogatym i sławnym, spowinowacił się z Achabem.
2 Kronik 18  2 Po kilku latach udał się do Achaba do Samarii. Achab zabił wtedy dla niego i dla ludzi, którzy z nim byli, dużo drobnego i większego bydła, i tak skłonił go, aby poszedł z nim przeciw Ramot w Gileadzie.
2 Kronik 18  3 Wówczas zwrócił się Achab, król izraelski, do króla judzkiego Jozafata: "Czy pójdziesz ze mną przeciw Ramot w Gileadzie?" Odpowiedział mu: "Ja tak, jak i ty, lud mój, jak i twój lud [będziemy] z tobą na wojnie".
2 Kronik 18  4 Ponadto Jozafat rzekł królowi izraelskiemu: "Najpierw zapytaj, proszę, o słowo Jahwe".
2 Kronik 18  5 Król więc izraelski zgromadził czterystu proroków i rzekł do nich: "Czy powinienem wyruszyć na wojnę o Ramot w Gileadzie, czy też powinienem tego zaniechać?" A oni odpowiedzieli: "Wyruszaj, a Bóg je da w ręce króla!"
2 Kronik 18  6 Jednak Jozafat rzekł: "Czy nie ma tu jeszcze jakiegoś proroka Jahwe, abyśmy przez niego mogli zapytać?"
2 Kronik 18  7 Na to król izraelski odrzekł Jozafatowi: "Jeszcze jest jeden mąż, przez którego można zapytać Jahwe. Ale ja go nienawidzę, bo mi nie prorokuje dobrze, tylko zawsze źle. Jest to Micheasz, syn Jimli". Wtedy Jozafat powiedział: "Nie mów tak, królu!"
2 Kronik 18  8 Zawołał więc król izraelski któregoś dworzanina i rzekł: "Pospiesz się po Micheasza, syna Jimli!"
2 Kronik 18  9 Król izraelski i Jozafat, król judzki, ubrani w szaty [królewskie] siedzieli na swoich tronach. Siedzieli na placu u wrót Samarii, a przed nimi prorokowali wszyscy prorocy.
2 Kronik 18 10 Sedecjasz, syn Kenaany, sporządził sobie rogi żelazne i powiedział: "Tak mówi Jahwe: Nimi będziesz bódł Syrię, aż do ich wytępienia".
2 Kronik 18 11 I wszyscy prorocy podobnie prorokowali, mówiąc: "Idź na Ramot w Gileadzie i zwyciężaj, Jahwe je da w ręce króla".
2 Kronik 18 12 Ten zaś posłaniec, który poszedł zawołać Micheasza, powiedział mu tak: "Oto przepowiednie proroków są jednogłośnie pomyślne dla króla, niechże twoja przepowiednia, proszę cię, będzie jak każdego z nich, taką, żebyś zapowiedział powodzenie".
2 Kronik 18 13 Wówczas Micheasz odrzekł: "Na życie Jahwe, na pewno będę mówił to, co powie mój Bóg".
2 Kronik 18 14 Potem przyszedł przed króla. Wtedy król się odezwał do niego: "Micheaszu, czy powinniśmy wyruszyć na wojnę przeciw Ramot w Gileadzie, czy też powinniśmy tego zaniechać?" Wtedy do niego przemówił: "Wyruszcie, a zwyciężycie. Będą oni oddani w wasze ręce".
2 Kronik 18 15 Król zaś mu powiedział: "Ile razy ja cię mam zaklinać, żebyś mi mówił tylko prawdę w imieniu Jahwe?"
2 Kronik 18 16 Wówczas on rzekł: "Ujrzałem całego Izraela rozproszonego po górach, jak trzodę owiec i kóz bez pasterza. Jahwe rzekł: Nie mają swego pana. Niech wróci każdy w pokoju do swego domu".
2 Kronik 18 17 Wtedy król izraelski zwrócił się do Jozafata: "Czyż ci nie powiedziałem? Nie prorokuje mi pomyślności, tylko nieszczęścia!"
2 Kronik 18 18 Tamten zaś mówił dalej: "Dlatego słuchajcie wyroku Jahwe. Ujrzałem Jahwe, siedzącego na swym tronie, a po Jego prawej i lewej stronie stały przy Nim wszystkie zastępy niebieskie.
2 Kronik 18 19 Wówczas Jahwe rzekł: "Kto zwiedzie Achaba, króla izraelskiego, aby poszedł i poległ w Ramot w Gileadzie? Gdy zaś jeden rzekł tak, a drugi inaczej,
2 Kronik 18 20 wystąpił pewien duch i stanąwszy przed Jahwe powiedział: "Ja go zwiodę". Wtedy Jahwe rzekł do niego: "Jak?" On zaś odrzekł:
2 Kronik 18 21 "Wyjdę i stanę się duchem kłamstwa w ustach wszystkich jego proroków". Wówczas [Jahwe] rzekł: "Możesz zwieść i to ci się uda. Idź i uczyń tak!
2 Kronik 18 22 Oto dlatego Jahwe dał teraz ducha kłamstwa w usta tych twoich proroków. Jahwe bowiem zawyrokował twoją zgubę".
2 Kronik 18 23 Wtedy Sedecjasz, syn Kenaany, podszedł i uderzył Micheasza w policzek, mówiąc: "Którąż to drogą przeszedł ode mnie duch Jahwe, aby mówić z tobą?"
2 Kronik 18 24 A Micheasz odrzekł: "Oto ty sam zobaczysz tego dnia, gdy będziesz przechodził z ukrycia w ukrycie, aby się schować".
2 Kronik 18 25 Król izraelski zaś rozkazał: "Weźcie Micheasza i zaprowadźcie go z powrotem do Amona, dowódcy miasta, i do syna królewskiego, Joasza,
2 Kronik 18 26 i powiedzcie: Tak rzekł król: Wtrąćcie go do więzienia i żywcie chlebem i wodą jak najskąpiej, aż do mego powrotu w pokoju".
2 Kronik 18 27 Na to Micheasz powiedział: "Gdybyś miał powrócić w pokoju, to znaczyłoby, że Jahwe nie mówił przeze mnie". <I dodał: "Słuchajcie wszystkie narody!">
2 Kronik 18 28 Jednak król izraelski i Jozafat, król judzki, wyruszyli na Ramot w Gileadzie.
2 Kronik 18 29 [Tam] król izraelski powiedział Jozafatowi: "Zanim pójdę w bój, przebiorę się. Ty zaś wdziej swoje szaty". Następnie król izraelski przebrał się i dopiero wtedy przystąpili do walki.
2 Kronik 18 30 A król syryjski dowódcom swoich rydwanów wydał taki rozkaz: "Nie walczcie ani z małym, ani z wielkim, lecz tylko z samym królem izraelskimi
2 Kronik 18 31 Toteż kiedy dowódcy rydwanów zobaczyli Jozafata, powiedzieli: "Ten jest królem izraelskim!" Wtedy otoczyli go, aby z nim walczyć. Wówczas Jozafat wydał okrzyk bojowy. Pomógł mu Jahwe, odciągając ich od niego.
2 Kronik 18 32 Kiedy dowódcy rydwanów spostrzegli, że nie on jest królem izraelskim, zawrócili od niego.
2 Kronik 18 33 A pewien człowiek naciągnął łuk i przypadkiem ugodził króla izraelskiego między spojenia pancerza. Powiedział więc [król] woźnicy: "Zawróć i ratuj mię z tej walki, bo zostałem zraniony".
2 Kronik 18 34 Tego dnia rozgorzała walka, a król izraelski utrzymał się stojąc na rydwanie naprzeciw Syryjczyków aż do wieczora, a zmarł o zachodzie słońca.

2 Kronik 19  1 Król judzki, Jozafat, zdrów i cały wracał do Jerozolimy, do domu.
2 Kronik 19  2 Wówczas wyszedł na jego spotkanie "Widzący" Jehu, syn Chananiego, i rzekł do króla Jozafata: "Czy musisz wspomagać bezbożnego i miłować wrogów Jahwe? Przez to właśnie trwa nad tobą gniew Jahwe.
2 Kronik 19  3 Przecież znalazły się i u ciebie dobre czyny, usunąłeś bowiem aszery z tej ziemi, a swoim sercem skłoniłeś się do szukania Boga".
2 Kronik 19  4 Pozostał więc Jozafat w Jerozolimie. A później wyruszył do ludu, od Beer-Szeby aż do gór Efraima i nawracał lud do Boga ich ojców, Jahwe.
2 Kronik 19  5 A mianowicie ustanowił sędziów w kraju, w każdym warownym mieście Judy.
2 Kronik 19  6 Następnie przemówił do sędziów: "Uważajcie na to, co czynicie, bo nie dla człowieka sądzicie, lecz dla Jahwe. On jest przy was, gdy sądzicie.
2 Kronik 19  7 Teraz zaś niech wami owładnie bojaźń Jahwe. Uważajcie więc, co czynicie, nie ma bowiem u naszego Boga, Jahwe, niesprawiedliwości, stronniczości i przekupstwa".
2 Kronik 19  8 Także i w Jerozolimie ustanowił Jozafat sędziów spośród lewitów i kapłanów oraz naczelników rodów dla Izraela, aby sądzili w imię Jahwe zatargi i sprzeczki mieszkańców Jerozolimy.
2 Kronik 19  9 I taki rozkaz im dał: "Tak macie postępować: w bojaźni Jahwe, w prawdzie i w szczerości serca.
2 Kronik 19 10 We wszelkiej sprawie, jaka do was dojdzie od waszych braci, którzy mieszkają w waszych miastach, czy to sprawa zabójstwa, czy to sprawa rozróżnienia między prawem i poleceniem, między postanowieniem a nakazem, pouczajcie ich, aby nie grzeszyli przeciw Jahwe i aby gniew Jego nie ciążył nad wami i nad waszymi braćmi.
2 Kronik 19 11 A oto kapłan Amariasz będzie naczelnikiem nad wami w każdej sprawie Jahwe, a książę pokolenia Judy, Zebadiasz, syn Izmaela, w każdej sprawie królewskiej, a lewici będą wam służyć za pisarzy. Bądźcie dzielni i działajcie, a Jahwe poszczęści dobremu".

2 Kronik 20  1 Potem Moabici i Ammonici, a z nimi część spośród Maonitów, wtargnęli, aby walczyć przeciw Jozafatowi.
2 Kronik 20  2 Przyniesiono wówczas Jozafatowi wiadomość następującą: "Powstało przeciw tobie z drugiej strony morza, z Edomu, wielkie wojsko i jest już teraz w Chaseson-Tamar, to jest w Engaddi".
2 Kronik 20  3 Przerażony Jozafat zwrócił się o pomoc do Jahwe. Ogłosił też post w całej ziemi judzkiej.
2 Kronik 20  4 Zebrali się więc mieszkańcy Judy, aby prosić Jahwe o pomoc. Przybyli zaś z każdego miasta Judy, aby błagać Jahwe.
2 Kronik 20  5 Stanął wówczas Jozafat pośrodku zgromadzenia ludu z Judy i z Jerozolimy w świątyni przed nowym dziedzińcem
2 Kronik 20  6 i rzekł: "Jahwe, Boże naszych ojców, czy to nie Ty jesteś Bogiem w niebie, i czyż nie Ty rządzisz w każdym królestwie pogan? W Twoim to ręku jest siła i moc. Nie ma takiego, który by z Tobą mógł się mierzyć.
2 Kronik 20  7 Czy to nie Ty, Boże nasz, wygnałeś mieszkańców tej ziemi przed Twoim ludem, Izraelem, i dałeś ją na wieki potomstwu Abrahama, Twego przyjaciela?
2 Kronik 20  8 Zamieszkali w niej i zbudowali w niej świątynię dla Twego imienia, mówiąc:
2 Kronik 20  9 "Jeśli spadnie na nas nieszczęście, miecz karzący, zaraza albo głód, staniemy przed tą świątynią i przed Tobą, ponieważ w tej świątyni przebywa Twoje imię, i będziemy wołać do Ciebie w naszym ucisku, wtedy Ty wysłuchasz nas i ocalisz".
2 Kronik 20 10 Oto teraz Ammonici, Moabici oraz mieszkańcy góry Seir, do których nie dałeś Izraelowi wejść podczas wędrówki z ziemi egipskiej, tak iż ominęli ich i nie zniszczyli,
2 Kronik 20 11 oto jak nam odpłacają: wchodzą do nas, aby nas wypędzić z Twego dziedzictwa, które dałeś nam w posiadanie.
2 Kronik 20 12 Boże nasz, czy nie osądzisz tego? Jesteśmy bowiem bezsilni wobec tego ogromnego mnóstwa, które na nas napadło. Nie wiemy, co czynić, ale oczy nasze zwracają się ku Tobie".
2 Kronik 20 13 Stali wówczas przed Jahwe wszyscy mieszkańcy Judy, także i małe dzieci, ich kobiety i synowie.
2 Kronik 20 14 A pośród zgromadzenia duch Jahwe spoczął na Jachazjela synu Zachariasza, synu Benajasza, synu Jejela, synu Mattaniasza — lewicie spośród potomków Asafa.
2 Kronik 20 15 I rzekł on: "Wszyscy mieszkańcy Judy i Jerozolimy, i ty, królu Jozafacie, słuchajcie uważnie. Tak do was mówi Jahwe: Nie bójcie się i nie lękajcie tego wielkiego mnóstwa, albowiem nie wy będziecie walczyć, lecz Bóg.
2 Kronik 20 16 Jutro zejdźcie przeciwko nim. Oto wstępować będą na wzgórze Sis, a znajdziecie ich na końcu doliny przed pustynią Jeruel.
2 Kronik 20 17 Nie do was należy tam walczyć. Jednakże stawcie się, zajmijcie stanowisko, a zobaczycie ocalenie dla was od Jahwe, o Judo i Jerozolimo! Nie bójcie się i nie lękajcie! Jutro wyruszcie im na spotkanie, a Jahwe będzie z wami!"
2 Kronik 20 18 Jozafat więc upadł na kolana twarzą ku ziemi, i wszyscy mieszkańcy Judy i Jerozolimy padli przed Jahwe, aby Go uczcić.
2 Kronik 20 19 Wówczas lewici spośród synów Kehatytów i Korachitów poczęli wielbić Boga Izraela, Jahwe, donośnym i wysokim głosem.
2 Kronik 20 20 Wczesnym rankiem powstali i ruszyli ku pustyni Tekoa. Gdy ruszali, stanął Jozafat i rzekł: "Mieszkańcy Judy i Jerozolimy, posłuchajcie mnie: Zaufajcie waszemu Bogu, Jahwe, a ostaniecie się, zaufajcie Jego prorokom, a będzie się wam powodziło".
2 Kronik 20 21 Potem, poradziwszy się ludu, ustawił śpiewaków dla Jahwe, by idąc w świętych szatach przed zbrojnymi wysławiali Go śpiewając: Wysławiajcie Jahwe, albowiem na wieki jest Jego łaskawość.
2 Kronik 20 22 W czasie kiedy rozpoczęli wznosić okrzyki radości i uwielbienia, Jahwe zastawił zasadzkę na Ammonitów, Moabitów i mieszkańców góry Seir, wkraczających przeciw Judzie, tak iż się wzajemnie pobili.
2 Kronik 20 23 Powstali wówczas Ammonici i Moabici przeciwko mieszkańcom góry Seir, aby ich obłożyć klątwą i wytępić. Gdy zaś tego dokonali z mieszkańcami Seiru, jeden drugiemu pomagał do zguby.
2 Kronik 20 24 Gdy mieszkańcy Judy doszli do miejsca, skąd widać już pustynię, i spojrzeli na to mnóstwo, oto [zobaczyli] trupy leżące na ziemi: nikt nie uszedł z życiem.
2 Kronik 20 25 Przystąpił więc Jozafat i jego lud, aby pobrać z nich łupy. Znaleźli wtedy przy nich mnóstwo zdobyczy: bydła, dobytku, szat i kosztownych naczyń. Zdobyli takie łupy, iż nie mogli tego udźwignąć. Trzy dni im zeszły na zbieraniu łupu, był on bowiem wielki.
2 Kronik 20 26 W czwartym zaś dniu zebrali się w Dolinie Beraka, tam bowiem błogosławili Jahwe, dlatego miejsce to nazwali Doliną Beraka.
2 Kronik 20 27 Następnie wszyscy mężowie z Judy i Jerozolimy, z Jozafatem na czele, wrócili do Jerozolimy pełni radości, bo Jahwe uradował ich uwalniając od nieprzyjaciół.
2 Kronik 20 28 Wkroczyli do Jerozolimy kierując się ku świątyni Jahwe, grając na harfach, cytrach i trąbach.
2 Kronik 20 29 Wówczas padł strach Boży na wszystkie królestwa i kraje, skoro usłyszano, że Jahwe walczył z wrogami Izraela.
2 Kronik 20 30 Odpoczęło potem królestwo Jozafata i Jahwe otoczył je zewsząd pokojem.
2 Kronik 20 31 Jozafat więc objął władzę w Judzie. W chwili objęcia rządów miał trzydzieści pięć lat i panował w Jerozolimie dwadzieścia pięć lat. Jego matce było na imię Azuba, córka Szilchiego.
2 Kronik 20 32 Poszedł on drogą swego ojca Asy i nie zboczył z niej; starając się czynić to, co słuszne w oczach Jahwe.
2 Kronik 20 33 Tylko wyżyn nie usunięto, a lud jeszcze nie zwrócił serca ku Bogu swych przodków.
2 Kronik 20 34 Pozostałe zaś czyny Jozafata od pierwszych do ostatnich zapisane są w dziejach Jehu, syna Chananiego, i włączone do Księgi Królów Izraela.
2 Kronik 20 35 Król judzki, Jozafat, sprzymierzył się potem z królem izraelskim, Ochozjaszem, który źle postępował.
2 Kronik 20 36 Związał się z nim, aby budować okręty do podróży ku Tarszisz. Budowali wówczas okręty w Esjon-Geber.
2 Kronik 20 37 Prorokował potem Eliezer, syn Dodawiasza z Mareszy, przeciwko Jozafatowi, mówiąc: "Ponieważ sprzymierzyłeś się z Ochozjaszem, zburzy Jahwe twoje dzieło". I rozbiły się okręty, tak iż poniechano wyprawy do Tarszisz.

2 Kronik 21  1 Jozafat spoczął przy swoich przodkach i został pochowany przy swoich przodkach w Mieście Dawidowym, a jego syn Joram został w jego miejsce królem.
2 Kronik 21  2 Miał on sześciu braci, synów Jozafata: Azariasza, Jechiela, Zachariasza, Azariasza, Mikaela i Szefatiasza. Wszyscy byli synami Jozafata, króla judzkiego.
2 Kronik 21  3 Obdarował ich ojciec bogatymi darami w srebrze i w złocie oraz w kosztownościach wraz z warownymi miastami Judy. Władzę królewską jednak oddał Joramowi, ponieważ on był pierworodny.
2 Kronik 21  4 Joram więc wziął we władanie królestwo swego ojca i umocniwszy się, pozabijał mieczem wszystkich swoich braci oraz niektórych książąt Izraela.
2 Kronik 21  5 Joram miał trzydzieści dwa lata w Chwili objęcia rządów i osiem lat panował w Jerozolimie.
2 Kronik 21  6 Kroczył on drogą królów izraelskich, podobnie jak czynił dom Achaba, ponieważ córka Achaba była jego żoną. Czynił on to, co złe w oczach Jahwe.
2 Kronik 21  7 Jednakże Jahwe nie chciał zniszczyć domu Dawida ze względu na przymierze, które z nim zawarł, gdy mu obiecał, iż da mu przed sobą płomyk na zawsze.
2 Kronik 21  8 Za jego to czasów Edom wyrwał się spod władzy Judy i wybrał sobie króla.
2 Kronik 21  9 Wtedy więc Joram wraz ze swoimi dowódcami i ze wszystkimi rydwanami przekroczył granicę. Wstawszy potem w nocy, pobił Edomitów, którzy go otaczali wraz z dowódcami rydwanów.
2 Kronik 21 10 I wyrwał się Edom spod władzy Judy aż po dziś dzień. W tym samym czasie wyrwała się także Libna spod jego władzy, ponieważ opuścił on Boga swych ojców, Jahwe.
2 Kronik 21 11 On też ustanowił wyżyny na górach judzkich i doprowadził do wiarołomstwa mieszkańców Jerozolimy, zwodząc Judę na złą drogę.
2 Kronik 21 12 Przyszło potem do niego pismo od proroka Eliasza tej treści: "Tak mówi Jahwe, Bóg twego przodka Dawida: Ponieważ nie postępowałeś drogami swego ojca Jozafata ani drogami Asy, króla judzkiego,
2 Kronik 21 13 lecz postępowałeś drogą królów izraelskich i doprowadziłeś Judę oraz mieszkańców Jerozolimy do wiarołomstwa, jak wiarołomny był dom Achaba, ponadto wymordowałeś swoich braci i rodzinę swego ojca, lepszych od ciebie,
2 Kronik 21 14 oto Jahwe uderzy cię wielką klęską, jakiej dozna twój naród, twoi synowie, twoje żony i cały twój majątek.
2 Kronik 21 15 Ciebie zaś samego dotknie ciężkimi chorobami, chorobą wnętrzności. W końcu z powodu tej choroby w ciągu dwu lat wyjdą ci wnętrzności".
2 Kronik 21 16 Poruszył też Jahwe przeciw Joramowi wrogiego ducha Filistynów i Arabów, którzy mieszkali obok Kuszytów.
2 Kronik 21 17 Wkroczyli więc do Judy, zniszczyli ją, zabierając cały majątek, jaki znalazł się w pałacu królewskim, ponadto uprowadzili jego synów i żony, tak iż nie został mu żaden inny syn, poza Joachazem, najmłodszym z jego synów.
2 Kronik 21 18 Po tym wszystkim dotknął go Jahwe nieuleczalną chorobą wnętrzności,
2 Kronik 21 19 która trwała dwa lata, aż w końcu drugiego roku, gdy nadeszła ostatnia chwila, wyszły mu wnętrzności na skutek choroby i zmarł wśród dokuczliwych boleści. A lud jego nie spalił mu kadzidła, jak palił jego przodkom.
2 Kronik 21 20 W chwili objęcia rządów miał on trzydzieści dwa lata i osiem lat panował w Jerozolimie. Odszedł tak, iż nikt go nie żałował. Pogrzebano go w Mieście Dawidowym, ale nie w grobach królewskich.

2 Kronik 22  1 W jego miejsce mieszkańcy Jerozolimy obrali królem najmłodszego jego syna, Ochozjasza, wszystkich bowiem starszych braci wymordowała zgraja, która z Arabami weszła do obozu. Został więc królem Ochozjasz, syn Jorama, króla judzkiego.
2 Kronik 22  2 W chwili objęcia rządów Ochozjasz miał dwadzieścia dwa lata i panował jeden rok w Jerozolimie. Jego matce było na imię Atalia, córka Omriego.
2 Kronik 22  3 Także i on kroczył drogami rodu Achaba, albowiem matka jego dawała mu złe rady.
2 Kronik 22  4 Czynił on to, co złe w oczach Jahwe, jak dom Achaba, ponieważ oni to na jego zgubę byli mu doradcami po śmierci jego ojca.
2 Kronik 22  5 Idąc za ich radą, wyruszył z Joramem, synem Achaba, królem izraelskim, do walki przeciw Chazaelowi, królowi syryjskiemu, do Ramot w Gileadzie. Syryjczycy zranili Jorama.
2 Kronik 22  6 Wycofał się więc, aby się leczyć w Jizreel, albowiem miał rany, które zadali mu w Harama, kiedy wojował z Chazaelem, królem Syrii. Ochozjasz, syn Jorama, króla judzkiego, przybył do Jizreel odwiedzić Jorama, syna Achaba, który był chory.
2 Kronik 22  7 Lecz Bóg zrządził, że Ochozjasz wybrał się z odwiedzinami do Jorama na swoją zgubę. Kiedy bowiem przybył, wyruszył z Joramem na spotkanie Jehu, syna Nimsziego, którego namaścił Jahwe po to, by zniszczył dom Achaba.
2 Kronik 22  8 Podczas gdy Jehu rozprawiał się z domem Achaba, znalazł dowódców judzkich i synów braci Ochozjasza, którzy byli w jego służbie, i zabił ich.
2 Kronik 22  9 Szukano potem Ochozjasza i schwytano go, gdy ukrywał się w Samarii. Zaprowadzono go wtedy do Jehu, który go skazał na śmierć. Pochowano go, mówiąc: "Jest on synem Jozafata, który szukał Jahwe z całego swego serca". Nie było wtedy w domu Ochozjasza nikogo, kto by miał dość siły do panowania.
2 Kronik 22 10 Kiedy Atalia,.matka Ochozjasza, dowiedziała się, że syn jej umarł, zabrała się do wytępienia całego potomstwa królewskiego domu Judy.
2 Kronik 22 11 Lecz Joszeba, córka króla, zabrała Joasza, syna Ochozjasza, i wyniósłszy go potajemnie spośród zabijanych synów królewskich, skryła go wraz z jego mamką w pokoju sypialnym. Tak to ukrywała go Joszeba, córka króla Jorama, a żona kapłana Jojady — była ona przecież siostrą Ochozjasza — przed Atalia, tak iż ona go nie zgładziła.
2 Kronik 22 12 Przebywał więc z nimi przez sześć lat ukryty w świątyni Bożej, podczas gdy Atalia rządziła w kraju.

2 Kronik 23  1 W siódmym roku Jojada nabrał otuchy i wciągnął do spisku setników: Azariasza, syna Jerochama, Izmaela, syna Jochanana, Azariasza, syna Obeda, Maasejasza, syna Adajasza, i Elisafata, syna Zikriego.
2 Kronik 23  2 Obeszli oni ziemię Judy i zebrali lewitów ze wszystkich miast judzkich oraz naczelników rodów izraelskich, a potem przyszli do Jerozolimy.
2 Kronik 23  3 Całe to zgromadzenie zawarło układ z królem w świątyni Bożej. Wtedy rzekł im [Jojada]: "Oto syn króla. Niech króluje, jak zapowiedział Jahwe o potomkach Dawida.
2 Kronik 23  4 Oto rozkaz, który macie wykonać. Trzecia część z was — kapłanów, lewitów i podejmujących służbę w szabat, niech stanie na straży progów;
2 Kronik 23  5 jedna trzecia — przy pałacu królewskim, a jedna trzecia — przy Bramie Fundamentów, a cały lud na dziedzińcach świątyni Jahwe.
2 Kronik 23  6 Niech nie wejdzie nikt do świątyni Jahwe z wyjątkiem kapłanów i usługujących lewitów. Oni mogą wejść, albowiem są poświęceni, a cały Jud niech strzeże Bożych zarządzeń.
2 Kronik 23  7 Niech lewici otoczą króla w krąg, każdy z bronią w ręku. A kto by chciał wejść do świątyni, niech zginie! Bądźcie przy królu, dokądkolwiek się uda".
2 Kronik 23  8 Lewici więc i wszyscy z Judy wykonali wszystko tak, jak im rozkazał kapłan Jojada. Każdy wziął swoich ludzi, tak tych, co podejmują służbę w szabat, jak tych, co w szabat z niej schodzą, albowiem kapłan Jojada nie zwolnił zmian do domu.
2 Kronik 23  9 Kapłan zaś Jojada wręczył setnikom włócznie, tarcze i puklerze króla Dawida, które były w świątyni Bożej.
2 Kronik 23 10 Następnie rozstawił cały lud z bronią w ręku dokoła króla wzdłuż świątyni od węgła południowego aż do węgła północnego przed ołtarzem i świątynią.
2 Kronik 23 11 Wówczas wyprowadzono syna króla i włożono na niego diadem i Świadectwo, i ogłoszono go królem. Namaścili go Jojada i jego synowie. Wołano też: "Niech żyje król!"
2 Kronik 23 12 Atalia słysząc wrzawę ludu, cisnącego się i wysławiającego króla, udała się do ludu, do świątyni Jahwe.
2 Kronik 23 13 Spojrzała, a oto król stoi przy kolumnie przy wejściu, a dowódcy i trąby naokoło króla; cały lud kraju raduje się i dmie w trąby, śpiewacy z instrumentami muzycznymi prowadzą śpiewy pochwalne. Atalia więc rozdarła szaty i zawołała: "Spisek, spisek!"
2 Kronik 23 14 Wtedy kapłan Jojada wydał rozkaz setnikom dowodzącym wojskiem, mówiąc im: "Wyprowadźcie ją ze świątyni poza szeregi, a gdyby ktoś za nią szedł, niech zginie od miecza". Kapłan bowiem mówił: "Nie zabijajcie jej w świątyni Jahwe".
2 Kronik 23 15 Pochwycono ją, gdy dochodziła do wejścia do pałacu królewskiego przy Bramie Końskiej, i tam ją zabito.
2 Kronik 23 16 Wówczas Jojada zawarł przymierze między Jahwe a całym ludem i królem, aby byli ludem Jahwe.
2 Kronik 23 17 Po czym cały lud kraju wyruszył do świątyni Baala i zburzył ją. Ołtarze jego i posągi potłuczono, a Mattana, kapłana Baala, zabito przed ołtarzami.
2 Kronik 23 18 I Jojada ustanowił straż dla świątyni Jahwe z kapłanów i lewitów, których Dawid podzielił na zmiany dla świątyni Jahwe, aby składali dla Jahwe całopalenia, jak napisano w prawie Mojżeszowym, wśród wesela i śpiewów, według rozporządzeń Dawida.
2 Kronik 23 19 Ustanowił też odźwiernych przy bramach świątyni Jahwe, aby przypadkiem nie wszedł tam ktoś nieczysty.
2 Kronik 23 20 Następnie wziął setników, wielmożów, rządców ludu oraz cały lud kraju i wyprowadził króla ze świątyni. Potem wkroczyli przez Bramę Wyższą do pałacu królewskiego i posadzili króla na tronie królestwa.
2 Kronik 23 21 Cały lud kraju radował się, a miasto zażywało spokoju. Atalię zaś zabito mieczem.

2 Kronik 24  1 W chwili objęcia rządów Joasz miał i siedem lat i panował czterdzieści lat w Jerozolimie. Matce jego było na imię Sibia, z Beer-Szeby.
2 Kronik 24  2 Joasz czynił to, co było słuszne w oczach Jahwe, przez wszystkie dni życia kapłana Jojady.
2 Kronik 24  3 Jojada dobrał mu dwie żony, tak iż miał on synów i córki.
2 Kronik 24  4 Potem powstał w sercu Joasza zamiar, aby odnowić świątynię Jahwe.
2 Kronik 24  5 Zebrał więc kapłanów i lewitów i rozkazał im: "Wyjdźcie do miast Judy i zbierajcie od całego Izraela pieniądze na coroczne odnowienie świątyni waszego Boga. Pośpieszcie się z tą sprawą". Lewici jednak się nie śpieszyli.
2 Kronik 24  6 Król więc przywołał ich zwierzchnika, Jojadę, i rzekł mu: "Dlaczego nie domagałeś się od lewitów, aby przynieśli z Judy i z Jerozolimy podatek na rzecz Namiotu Świadectwa, który Mojżesz, sługa Jahwe, nałożył na całą społeczność Izraela?
2 Kronik 24  7 Bezbożna bowiem Atalia i jej synowie włamali się do świątyni Bożej i wszystkie przedmioty świątyni Jahwe uczynili własnością Baalów".
2 Kronik 24  8 Ponadto rozkazał król, aby sporządzono jedną skrzynię i umieszczono ją w bramie świątyni Jahwe na zewnątrz.
2 Kronik 24  9 I ogłoszono w Judzie i w Jerozolimie, żeby przynosić dla Jahwe podatek, który Mojżesz, sługa Boży, nałożył na Izraela na pustyni.
2 Kronik 24 10 Uradowali się więc wszyscy naczelnicy i cały lud tak, iż przynosili [pieniądze] i wrzucali do skrzyni, aż ją napełnili.
2 Kronik 24 11 Co pewien czas, kiedy zauważono, iż dużo jest pieniędzy, lewici przenosili skrzynię pod nadzór królewski, następnie sekretarz króla i nadzorca z ramienia arcykapłana opróżniali skrzynię. Potem odnoszono ją na miejsce. Tak czyniono codziennie, zebrano więc mnóstwo pieniędzy.
2 Kronik 24 12 Król i Jojada dawali je kierownikom robót około świątyni Jahwe. Przy odnawianiu i umacnianiu świątyni Jahwe byli zajęci murarze i cieśle oraz kowale i brązownicy.
2 Kronik 24 13 Robotnicy przystąpili do dzieła i dzięki pracy ich rąk odnawianie posuwało się naprzód. Naprawili zatem świątynię Bożą według jej planu i wzmocnili ją.
2 Kronik 24 14 Kiedy to ukończyli, przynieśli resztę pieniędzy do króla i Jojady, za które sporządzono sprzęty dla świątyni Jahwe: naczynia do służby Bożej i składania ofiar, czasze i inne naczynia złote i srebrne. Codziennie przez wszystkie dni Jojady składano całopalenia w świątyni Jahwe.
2 Kronik 24 15 Potem zestarzał się Jojada i syty życia zmarł mając lat sto trzydzieści.
2 Kronik 24 16 Pogrzebali go w Mieście Dawidowym razem z królami, albowiem dobrze czynił w Izraelu i względem Boga, i względem Jego świątyni.
2 Kronik 24 17 Po śmierci Jojady przybyli naczelnicy judzcy i oddali pokłon królowi. Król ich wtedy usłuchał.
2 Kronik 24 18 Opuścili więc świątynię Boga swego, Jahwe, i zaczęli czcić aszery oraz posągi. Wskutek ich winy zapłonął gniew [Boży] nad Judą i nad Jerozolimą.
2 Kronik 24 19 Posyłał więc [Jahwe] do nich proroków, aby ich nawrócili do Jahwe i napominali, oni jednak ich nie słuchali.
2 Kronik 24 20 Wtedy duch Boży zstąpił na Zachariasza, syna kapłana Jojady, który stanął przed ludem i rzeki: "Tak mówi Bóg: Dlaczego przekraczacie przykazania Jahwe? Dlatego się wam nie szczęści! Ponieważ opuściliście Jahwe i On was opuści".
2 Kronik 24 21 Lecz oni sprzysięgli się przeciw niemu i ukamienowali go z rozkazu króla na dziedzińcu świątyni Jahwe.
2 Kronik 24 22 Król Joasz zapomniał już o dobrodziejstwie, jakie wyświadczył mu ojciec Zachariasza, Jojada, i zabił syna. Kiedy zaś ten umierał, zawołał: "Oby Jahwe to widział i pomścił, i za to zażądał sprawy!"
2 Kronik 24 23 I oto jeszcze w ciągu tego roku wyruszyło przeciw niemu wojsko Syryjczyków. Wkroczywszy do Judy i do Jerozolimy, wyniszczyli z ludu wszystkich jego naczelników, a całą swą zdobycz wysłali do króla Damaszku.
2 Kronik 24 24 Choć wojsko syryjskie weszło z małą liczbą żołnierzy, Jahwe jednak oddał mu w ręce wielkie mnóstwo wojska, ponieważ [mieszkańcy Judy] opuścili Boga swych ojców, Jahwe. I tak wykonało ono wyrok na Joaszu.
2 Kronik 24 25 Kiedy się od niego oddalili, pozostawiając go ciężko chorym, słudzy jego uknuli spisek przeciw niemu, aby pomścić krew syna kapłana Jojady. I zabili go na jego łóżku. Zmarł i został pochowany w Mieście Dawidowym, ale nie złożono go w grobach królewskich.
2 Kronik 24 26 Spiskowcami przeciw niemu byli: Zabad, syn Ammonitki Szimeat, i Jozabad, syn Moabitki Szimrit.
2 Kronik 24 27 O jego zaś synach, wielkości podatku i odbudowie świątyni Bożego domu zapisano w Komentarzu do Księgi Królów. A syn jego, Amazjasz, został w jego miejsce królem.

2 Kronik 25  1 Dwadzieścia pięć lat miał Amazjasz, gdy zaczął panować, a panował w Jerozolimie dwadzieścia dziewięć lat. Matce jego było na imię Joaddan z Jerozolimy.
2 Kronik 25  2 On czynił to, co jest słuszne w oczach Jahwe, ale nieszczerym sercem.
2 Kronik 25  3 Skoro tylko umocnił władzę królewską w swym ręku, zabił tych spośród swych sług, którzy zabili jego ojca, króla.
2 Kronik 25  4 Lecz nie skazał na śmierć ich synów, zgodnie z tym, co jest napisane w księdze Prawa Mojżeszowego, gdzie Jahwe przykazał: Ojcowie nie poniosą śmierci za winy synów ani synowie za winy swych ojców. Każdy umrze za swój własny grzech*.
2 Kronik 25  5 Zgromadził potem Amazjasz mieszkańców Judy i podzielił ich według rodów, dając im tysiączników i setników dla całego Judy i Beniamina. Dokonał następnie spisu od dwudziestu lat i powyżej. Znalazł wtedy trzysta tysięcy mężów wyborowych, zdolnych do walki, uzbrojonych w dzidę i tarczę.
2 Kronik 25  6 Najął następnie z Izraela sto tysięcy dzielnych wojowników za sto talentów srebra.
2 Kronik 25  7 Wszedł wówczas do niego mąż Boży mówiąc: "Królu, niech nie wyrusza z tobą wojsko Izraela, bo Jahwe nie jest z Izraelem ani z żadnym z synów Efraima.
2 Kronik 25  8 Jeśli zaś mniemasz, że się wzmocnisz przez to, osłabi cię Bóg przed wrogiem, albowiem u Boga jest siła, aby pomóc i aby osłabić".
2 Kronik 25  9 Amazjasz zapytał męża Bożego: "A co zrobić ze stu talentami srebra, które dałem oddziałowi wojowników z Izraela?" Mąż Boży odpowiedział: "Jahwe ma więcej do dania tobie niż to".
2 Kronik 25 10 Zwolnił więc Amazjasz oddział, który do niego przybył z Efraima, aby wrócili na swoje miejsce. Oni jednak bardzo się rozgniewali na Judę i powrócili do ojczyzny wrąc gniewem.
2 Kronik 25 11 Amazjasz, wzmocniwszy się, wyruszył na czele swego wojska do Doliny Soli, gdzie pobił dziesięć tysięcy synów Seiru,
2 Kronik 25 12 a dziesięć tysięcy żywych uprowadzili synowie Judy. Wprowadzili ich potem na szczyt skały i strącili ich ze szczytu skały, tak iż się wszyscy porozbijali.
2 Kronik 25 13 A żołnierze oddziału, który Amazjasz wycofał ze swej wyprawy na wojnę, rozeszli się po miastach judzkich od Samarii aż po Bet-Choron, zabijając trzy tysiące ludzi i zabierając wielki łup.
2 Kronik 25 14 Kiedy po rozbiciu Edomitów wrócił Amazjasz, wprowadził bogów synów Seiru i ustanowił ich bogami dla siebie, oddając im pokłon i paląc kadzidło.
2 Kronik 25 15 Zapłonął wtedy gniew Jahwe na Amazjasza i wysłał do niego proroka, który mu powiedział: "Dlaczegoś szukał bogów tego ludu, którzy nie uratowali ich narodu z twojej ręki?"
2 Kronik 25 16 Kiedy on to do niego mówił, powiedział mu król: "Czy ustanowiliśmy cię doradcą króla? Przestań! Po cóż mają cię uderzyć?" Prorok zaprzestał i zawołał: "Wiem, że Bóg powziął zamiar, by cię zgubić za to, żeś to uczynił i nie usłuchałeś mojej rady".
2 Kronik 25 17 Wtedy Amazjasz, król judzki, naradził się i wysłał posłów do Joasza, syna Joachaza, syna Jehu, króla Izraela: "Przyjdź, a zmierzymy się zbrojnie!"
2 Kronik 25 18 A Joasz, król Izraela, przekazał Amazjaszowi, królowi Judy, taką odpowiedź: "Cierń na Libanie przesłał cedrowi na Libanie taką prośbę: "Daj córkę swoją mojemu synowi za żonę". Lecz dziki zwierz, który jest na Libanie, przebiegał i rozdeptał cierń.
2 Kronik 25 19 Mówisz sobie: "Oto pobiłem Edomitów!" Skutkiem czego twoje serce uniosło się pychą, by się chwalić. Pozostań teraz w swoim domu! Dlaczego masz się narażać na nieszczęście i masz upaść ty, a razem z tobą i Juda?"
2 Kronik 25 20 Lecz Amazjasz nie usłuchał, co było zrządzeniem Boga, który chciał ich wydać w ręce Joasza, za to, że szukali bogów Edomu.
2 Kronik 25 21 Wyruszył więc Joasz, król izraelski, i zmierzyli się zbrojnie — on i Amazjasz — w Bet-Szemesz, które należy do Judy.
2 Kronik 25 22 Juda został pobity przez Izraela i uciekł każdy do swego namiotu.
2 Kronik 25 23 Amazjasza zaś, króla judzkiego, syna Joasza, syna Joachaza, pojmał w Bet-Szemesz Joasz, król izraelski, i zaprowadził go do Jerozolimy. Zrobił wyłom w murze Jerozolimy od Bramy Efraima aż do Bramy Węgła na czterysta łokci.
2 Kronik 25 24 Zabrał też wszystko złoto i srebro, wszystkie naczynia, które znajdowały się w świątyni Bożej u Obed-Edoma i w skarbcach pałacu królewskiego, oraz zakładników, i wrócił do Samarii.
2 Kronik 25 25 Amazjasz, syn Joasza, król judzki, żył jeszcze piętnaście lat po śmierci Joasza, syna Joachaza, króla izraelskiego.
2 Kronik 25 26 A czyż pozostałe dzieje Amazjasza od pierwszych do ostatnich nie są opisane w Księdze Królów judzkich i izraelskich?
2 Kronik 25 27 Od czasu kiedy Amazjasz opuścił Jahwe, uknuto przeciw niemu spisek w Jerozolimie, uciekł więc do Lakisz. Urządzono za nim pościg do Lakisz i tam go zabito.
2 Kronik 25 28 Przewieziono go końmi i pogrzebano z jego przodkami w Mieście Dawidowym.

2 Kronik 26  1 Cały naród Judy wziął Ozjasza, który miał wtedy szesnaście lat, i obrał go królem w miejsce jego ojca Amazjasza.
2 Kronik 26  2 To on obwarował Elat i przywrócił go Judzie, kiedy król spoczął ze swymi przodkami.
2 Kronik 26  3 W chwili objęcia rządów Ozjasz miał szesnaście lat i rządził pięćdziesiąt dwa lata w Jerozolimie. Matce jego było na imię Jekolia z Jerozolimy.
2 Kronik 26  4 Czynił on to, co słuszne w oczach Jahwe we wszystkim, tak jak czynił jego ojciec Amazjasz.
2 Kronik 26  5 Dopóki żył Zachariasz, który go uczył bojaźni Bożej, szukał on Jahwe, ą jak długo szukał Jahwe, Bóg mu szczęścił.
2 Kronik 26  6 Wyruszył wówczas, by walczyć z Filistynami. Zrobił wyłomy w murach Gat, Jabne i Aszdodu, a odbudował miasta w okolicy Aszdodu i w kraju Filistynów.
2 Kronik 26  7 Wspomagał go Bóg przeciwko Filistynom i przeciwko Arabom, mieszkającym w Gur-Baal, i przeciwko Meunitom.
2 Kronik 26  8 Także i Ammonici płacili daninę Ozjaszowi. Sława jego imienia doszła aż do wejścia do Egiptu, bo stał się on bardzo potężny.
2 Kronik 26  9 Wybudował też Ozjasz baszty w Jerozolimie nad Bramą Węgła, nad Bramą Doliny, nad Narożnikiem i umocnił je.
2 Kronik 26 10 Wybudował również wieże w pustyni i wykopał liczne cysterny, ponieważ posiadał wiele bydła na Szefeli i na płaskowyżu — a także rolników i uprawiających winnice na wzgórzach i w ogrodach, kochał się bowiem w uprawie ziemi.
2 Kronik 26 11 Ozjasz miał wojsko wyćwiczone do walki, gotowe do wyprawy w pole, podzielone na oddziały, obliczone przez pisarza Jejela i nadzorcę Maasejasza, pod rozkazami jednego z dowódców królewskich — Chananiasza.
2 Kronik 26 12 Całkowita liczba naczelników rodów nad tymi dzielnymi wojownikami wynosiła dwa tysiące sześciuset.
2 Kronik 26 13 Pod ich rozkazami było wojsko złożone z trzydziestu siedmiu tysięcy pięciuset ludzi wyćwiczonych do walki, pełnych siły do tego, by wesprzeć króla przeciw wrogom.
2 Kronik 26 14 Ozjasz przygotował im, to jest całemu wojsku, tarcze, dzidy, hełmy, pancerze, łuki i kamienie do proc.
2 Kronik 26 15 W Jerozolimie polecił on zbudować machiny wojenne według pomysłu konstruktora do umieszczenia na wieżach i narożnikach celem ciskania strzał i wielkich kamieni. W ten sposób sława jego rozeszła się daleko, bo doznawał on naprawdę przedziwnej pomocy, aż stał się tak potężnym.
2 Kronik 26 16 A kiedy stał się potężny, uniosło się jego serce, aż uległo zepsuciu. Wykroczył przeciw swemu Bogu, Jahwe, wszedł bowiem do świątyni Jahwe, aby złożyć ofiarę kadzielną na ołtarzu kadzenia.
2 Kronik 26 17 Wszedł za nim kapłan Azariasz, a z nim osiemdziesięciu odważnych kapłanów Jahwe.
2 Kronik 26 18 Powstali przeciw królowi Ozjaszowi i powiedzieli mu: "Ozjaszu, nie do ciebie należy składanie ofiar kadzielnych dla Jahwe, lecz do kapłanów. Są oni synami Aarona, na to wyświęconymi, aby składać ofiary kadzielne. Wyjdź z miejsca świętego, boś się sprzeniewierzył i nie da ci to chwały u Jahwe".
2 Kronik 26 19 Wówczas Ozjasz zapałał gniewem, a w jego ręku była jeszcze kadzielnica. Gdy pałał gniewem na kapłanów, ukazał się na jego czole trąd wobec kapłanów w świątyni Jahwe przed ołtarzem kadzenia.
2 Kronik 26 20 Najwyższy kapłan Azariasz i wszyscy inni kapłani zwrócili się do niego: a oto on miał trąd na czole. Natychmiast więc wypędzili go stamtąd. On sam nawet się spieszył do wyjścia, bo dotknął go Jahwe.
2 Kronik 26 21 I pozostał król Ozjasz trędowaty aż do dnia swej śmierci, i mieszkał w domu odosobnienia trądu, bo wykluczony został ze świątyni Jahwe, podczas gdy Jotam, jego syn, zarządzał pałacem królewskim i sądził lud.
2 Kronik 26 22 Pozostałe zaś dzieje Ozjasza, pierwsze i ostatnie, są opisane przez proroka Izajasza, syna Amosa.
2 Kronik 26 23 I spoczął Ozjasz ze swymi przodkami, i pochowano go z jego przodkami na polu obok grobu królów. Mówiono bowiem: "On był trędowaty". Syn jego Jotam został w jego miejsce królem.

2 Kronik 27  1 Jotam w chwili objęcia rządów miał dwadzieścia pięć lat, a szesnaście lat panował w Jerozolimie. Matce jego było na imię Jerusza, córka Sadoka.
2 Kronik 27  2 Czynił on to, co słuszne w oczach Jahwe, i we wszystkim działał tak, jak jego ojciec Ozjasz, nie wtargnął jednak, jak on, do świątyni Jahwe. Ale lud nadal był zepsuty.
2 Kronik 27  3 On to wybudował Bramę Górną świątyni Jahwe i przeprowadził wiele prac przy murach Ofelu.
2 Kronik 27  4 Budował też miasta w górach judzkich, a w lasach wzniósł zamki i wieże.
2 Kronik 27  5 On to walczył z królem Ammonitów i zwyciężył go. W roku tym dali mu Ammonici sto talentów srebra, dziesięć tysięcy kor pszenicy i dziesięć tysięcy kor jęczmienia. Podobnie płacili mu Ammonici także i w drugim, i w trzecim roku.
2 Kronik 27  6 Jotam wzrósł w potęgę, ponieważ utwierdził swoje drogi przed swoim Bogiem, Jahwe.
2 Kronik 27  7 Pozostałe zaś dzieje Jotama, wszystkie jego walki i przedsięwzięcia opisane są w Księdze Królów Izraela i Judy.
2 Kronik 27  8 Dwadzieścia pięć lat miał, gdy został królem, a szesnaście lat panował w Jerozolimie.
2 Kronik 27  9 I spoczął Jotam przy swoich przodkach, i pochowano go w Mieście Dawidowym. A jego syn Achaz został w jego miejsce królem.

2 Kronik 28  1 Achaz w chwili objęcia władzy miał dwadzieścia lat, a szesnaście lat rządził w Jerozolimie. Nie czynił on tego, co jest słuszne w oczach Jahwe, tak jak czynił jego praojciec Dawid,
2 Kronik 28  2 lecz kroczył drogami królów Izraela, nawet sporządził Baalom posągi ulane z metalu.
2 Kronik 28  3 On to składał ofiary kadzielne w Dolinie Synów Hinnoma i przeprowadził swego syna przez ogień — na modłę ohydnych grzechów pogan, których Jahwe wypędził przed Izraelitami.
2 Kronik 28  4 Składał też ofiary krwawe i kadzielne na wyżynach i pagórkach, i pod każdym drzewem zielonym.
2 Kronik 28  5 Dlatego wydał go Bóg jego, Jahwe, w ręce króla syryjskiego. Pobito go i uprowadzono od niego wielką liczbę jeńców, których zaprowadzono do Damaszku. On zaś sam został wydany w ręce króla izraelskiego, który zadał mu wielką klęskę.
2 Kronik 28  6 Pekach, syn Remaliasza, wymordował wówczas jednego dnia w Judzie sto dwadzieścia tysięcy ludzi, samych dzielnych wojowników, bo opuścili oni Boga swych ojców, Jahwe.
2 Kronik 28  7 Dzielny wojownik efraimski Zikri zabił wówczas syna królewskiego Maasejasza, zarządcę pałacu Azrikama i namiestnika królewskiego Elkanę.
2 Kronik 28  8 Izraelici wzięli do niewoli od swoich braci [z Judy] dwieście tysięcy żon, synów i córek, pobrali też od nich wielki łup i uprowadzili to wszystko do Samarii.
2 Kronik 28  9 Był tam jednak prorok Jahwe imieniem Oded, który wyszedł przed wojska powracające do Samarii i rzekł im: "Oto Bóg ojców waszych, Jahwe, w swoim gniewie przeciw Judzie wydał ich w wasze ręce i zabiliście ich z okrucieństwem, które dosięgło nieba.
2 Kronik 28 10 Teraz zamierzacie ujarzmić dla siebie synów Judy i Jerozolimy jako waszych niewolników i niewolnice. Tylko czy wy sami nie macie win wobec waszego Boga, Jahwe?
2 Kronik 28 11 Posłuchajcie mnie teraz: Odeślijcie jeńców, których wzięliście spośród waszych braci, bo inaczej spadnie na was płonący gniew Jahwe".
2 Kronik 28 12 Powstali wtedy niektórzy mężowie spośród naczelników — synów Efraima: Azariasz, syn Jochanana, Berekiasz, syn Meszillemota, Ezechiasz, syn Szalluma, i Amasa, syn Chadlaja, stanęli przed tymi, którzy wracali z wojskiem,
2 Kronik 28 13 i rzekli im: "Nie wprowadzajcie tutaj jeńców, będziemy bowiem winni wobec Jahwe; czy zamierzacie powiększyć nasze winy i grzechy? Wina nasza bowiem i tak jest wielka, a płonący gniew Jahwe ciąży nad Izraelem".
2 Kronik 28 14 Żołnierze uwolnili jeńców, a łup zostawili przed naczelnikami i całym zgromadzeniem.
2 Kronik 28 15 Mężowie, imiennie wybrani do tego zadania, zajęli się pokrzepieniem jeńców: nagich przyodziano [odzieżą wziętą] z łupu, ubrano ich i obuto, dano im jeść i pić, namaszczono, następnie posadziwszy osłabionych na osłach, wprowadzono ich do Jerycha, miasta palm, do ich braci, sami zaś wrócili do Samarii.
2 Kronik 28 16 W tym czasie król Achaz wysłał posłów do króla asyryjskiego z prośbą o pomoc.
2 Kronik 28 17 Wkroczyli bowiem Edomici i pobiwszy Judę, wzięli jeńców.
2 Kronik 28 18 Filistyni także uderzyli na judzkie miasta Szefeli i Negebu, zdobywając Bet-Szemesz, Ajjalon, Gederot, Soko wraz z miejscowościami przynależnymi, Timnę z miejscowościami przynależnymi, Gimzo z miejscowościami przynależnymi. Tam też osiedli.
2 Kronik 28 19 Stało się to, ponieważ Jahwe upokarzał Judę ze względu na króla Izraela, Achaza, który popierał zepsucie w Judzie i bardzo sprzeniewierzał się wobec Jahwe.
2 Kronik 28 20 Przybył potem do niego Tiglat-Pileser, król asyryjski, ale przygniótł go raczej, niż wspomógł.
2 Kronik 28 21 Chociaż Achaz obrabował świątynię Jahwe, pałac królewski i naczelników, obdarowując tym króla Asyrii, i tak nic mu to nie pomogło.
2 Kronik 28 22 W czasie tego ucisku król Achaz nadal sprzeniewierzał się wobec Jahwe.
2 Kronik 28 23 Składał bowiem ofiary bogom Damaszku, którzy go pokonali, i mówił: "Bogowie królów syryjskich dali im pomoc. Będę im składał ofiary, a pomogą mi". Lecz przyczyniły się one do upadku i jego, i całego Izraela.
2 Kronik 28 24 Zabrał też Achaz naczynia świątyni Bożej i pokruszył je. Zamknął bramy świątyni Jahwe, a wystawił sobie ołtarze we wszystkich zakątkach Jerozolimy.
2 Kronik 28 25 W każdym też judzkim mieście ustanawiał wyżyny, aby składać ofiary kadzielne dla obcych bogów, przez co rozgniewał Boga swych przodków, Jahwe.
2 Kronik 28 26 Pozostałe zaś jego dzieje i przedsięwzięcia, od najwcześniejszych do ostatnich, są opisane w Księdze Królów judzkich i izraelskich.
2 Kronik 28 27 Spoczął potem Achaz ze swymi przodkami i pochowano go w mieście, w Jerozolimie, ale nie w grobach królów judzkich. Jego syn Ezechiasz został w jego miejsce królem.

2 Kronik 29  1 Ezechiasz objął władzę mając dwadzieścia pięć lat i królował dwadzieścia dziewięć lat w Jerozolimie. Jego matce było na imię Abijja, córka Zachariasza.
2 Kronik 29  2 Czynił on to, co było słuszne w oczach Jahwe, podobny we wszystkim do tego, co czynił jego przodek Dawid.
2 Kronik 29  3 On to w pierwszym roku swego panowania, w miesiącu pierwszym otworzył bramy świątyni Jahwe i naprawił je.
2 Kronik 29  4 Wprowadził kapłanów i lewitów i zgromadził ich na dziedzińcu wschodnim.
2 Kronik 29  5 Potem im rzekł: "Posłuchajcie mnie, lewici! Teraz oczyśćcie siebie i oczyśćcie dom Boga waszych ojców, Jahwe. Usuńcie to, co nieczyste, z miejsca świętego.
2 Kronik 29  6 Albowiem sprzeniewierzyli się nasi przodkowie i czynili to, co jest złe w oczach naszego Boga, Jahwe, opuścili Go i odwrócili twarz od przybytku Jahwe, a tyłem do Niego się obrócili.
2 Kronik 29  7 Zamknęli bramy przedsionka i pogasili lampy, nie składali w świątyni ofiar kadzielnych ani całopaleń Bogu Izraela.
2 Kronik 29  8 Dlatego spadł gniew Jahwe na Judę i na Jerozolimę. I uczynił z nich przedmiot lęku, zdumienia i drwin, jakeście sami widzieli swoimi oczyma.
2 Kronik 29  9 Oto dlaczego nasi przodkowie padali od miecza, a synów naszych, nasze córki i nasze żony uprowadzono do niewoli.
2 Kronik 29 10 Teraz noszę w sercu zamiar zawarcia przymierza z Bogiem Izraela, Jahwe, aby odwrócił od nas płonący swój gniew.
2 Kronik 29 11 Synowie moi, nie bądźcie teraz niedbali, bo wybrał was Jahwe, abyście stali w Jego obecności, abyście byli dla Niego sługami do Jego rozporządzenia i składali Mu ofiary kadzielne".
2 Kronik 29 12 Powstali wtedy lewici: Machat, syn Amasaja, i Joel, syn Azariasza, z synów Kehata, a z synów Merariego: Kisz, syn Abdiego, i Azariasz, syn Jalleleela; a z Gerszonitów: Joach, syn Zimmy, i Eden, syn Joacha.
2 Kronik 29 13 A z synów Elisafana: Szimri i Jejel; z synów Asafa: Zachariasz i Mattaniasz.
2 Kronik 29 14 Z synów zaś Hemana: Jechiel i Szimei; z synów Jedutuna: Szemajasz i Uzzjel.
2 Kronik 29 15 Zebrali oni swych braci i oczyścili się, a później, na rozkaz króla, według przepisów Jahwe, wkroczyli, by oczyścić świątynię Jahwe.
2 Kronik 29 16 Weszli także kapłani do wnętrza świątyni Jahwe, aby ją oczyścić. Cokolwiek nieczystego znaleźli w świątyni Jahwe, wszystko wyrzucili na dziedziniec świątyni Jahwe. Następnie brali to lewici, wynosili na zewnątrz i wrzucali do potoku Cedron.
2 Kronik 29 17 Zaczęli oczyszczanie w pierwszym dniu pierwszego miesiąca; a w dniu ósmym tego miesiąca weszli do przedsionka Jahwe. Dokonywali oczyszczenia świątyni Jahwe przez osiem dni. W szesnastym zaś dniu pierwszego miesiąca zakończyli.
2 Kronik 29 18 Udali się następnie do samego króla Ezechiasza i oświadczyli: "Oczyściliśmy całą świątynię Jahwe: ołtarz całopalenia i wszystkie jego sprzęty, stół chlebów pokładnych i wszystkie jego naczynia.
2 Kronik 29 19 Wszystkie też naczynia, które zbezcześcił król Achaz w czasie swego panowania, gdy się sprzeniewierzył, na nowo ustawiliśmy i poświęcili. Oto one są przed ołtarzem Jahwe".
2 Kronik 29 20 Wstał król Ezechiasz, zebrał naczelników miasta i poszedł do świątyni Jahwe.
2 Kronik 29 21 Przyprowadzono wówczas siedem młodych cielców, siedem baranów, siedem jagniąt i siedem kozłów na ofiarę przebłagalną za królestwo, za świątynię i za Judę. Następnie polecił kapłanom, synom Aarona, by złożyli całopalenia na ołtarzu Jahwe.
2 Kronik 29 22 Zabito te cielce, a kapłani wzięli z nich krew i pokropili ołtarz. Następnie zabiwszy barany pokropili krwią ołtarz. Zabili jagnięta i skropili krwią ołtarz.
2 Kronik 29 23 Przyprowadzili potem kozły przeznaczone na ofiarę za grzech przed króla i zgromadzenie, aby włożyli na nie ręce.
2 Kronik 29 24 Potem kapłani je zabili, a ich krew wylali na ołtarz jako ofiarę przebłagalną dla zadośćuczynienia za całego Izraela, albowiem król nakazał całopalenie i przebłagalną ofiarę za całego Izraela.
2 Kronik 29 25 Postawił też lewitów w świątyni Jahwe z cymbałami, harfami i cytrami według polecenia Dawida i Gada, "Widzącego" królewskiego, oraz proroka Natana, rozkaz bowiem pochodził od Jahwe za pośrednictwem Jego proroków.
2 Kronik 29 26 Stanęli więc lewici z instrumentami Dawida, a kapłani z trąbami.
2 Kronik 29 27 Wtedy rozkazał Ezechiasz złożyć na ołtarzu całopalną ofiarę, a skoro rozpoczęło się całopalenie, zaczęto śpiewać pieśń [ku czci] Jahwe przy wtórze trąb i instrumentów króla izraelskiego Dawida.
2 Kronik 29 28 Całe zgromadzenie oddało pokłon, a pieśń rozbrzmiewała i trąby grały. Wszystko to trwało aż do końca ofiary całopalnej.
2 Kronik 29 29 Gdy zakończono całopalenia, król i wszyscy, którzy byli przy nim, upadli ze czcią na kolana i oddali pokłon.
2 Kronik 29 30 Król Ezechiasz i naczelnicy rozkazali lewitom wysławiać Jahwe słowami Dawida i "Widzącego" Asafa. Oni zaś wysławiali aż do radosnego uniesienia, padali na kolana i oddawali pokłon.
2 Kronik 29 31 W końcu przemówił Ezechiasz: "Teraz na nowo poświęciliście się dla Jahwe. Przystąpcie i przynoście ofiary krwawe i dziękczynne do świątyni Jahwe". Wnosiło więc zgromadzenie ofiary krwawe i dziękczynne, a każdy, kto pragnął, składał również ofiary całopalenia.
2 Kronik 29 32 Liczba zaś całopaleń, które przynieśli do świątyni, była następująca: cielców siedemdziesiąt, baranów sto, jagniąt dwieście. Wszystko to na ofiarę całopalną dla Jahwe.
2 Kronik 29 33 Jako święte dary złożono: cielców sześćset, a owiec trzy tysiące.
2 Kronik 29 34 Za mało jednakże było kapłanów i nie zdołali obedrzeć ze skóry wszystkich ofiar całopalnych. Wsparli ich więc bracia ich lewici aż do zakończenia pracy, aż się kapłani oczyścili. Lewici bowiem byli gorliwsi do poświęcenia się niż kapłani.
2 Kronik 29 35 Obfite także całopalenie złożono oprócz tłuszczu ofiar pojednania i oprócz ofiar płynnych. Tak to wznowiona została służba Boża w świątyni Jahwe.
2 Kronik 29 36 Uradował się wówczas Ezechiasz i cały lud, że Bóg takim duchem natchnął lud, rzecz ta bowiem została szybko dokonana.

2 Kronik 30  1 Ezechiasz wysłał posłów do całego Izraela i Judy, a do Efraima i Manassesa napisał także listy, żeby przybyli do świątyni Jahwe w Jerozolimie, aby odprawić Paschę ku czci Boga Izraela, Jahwe.
2 Kronik 30  2 Król i jego naczelnicy, i całe zgromadzenie w Jerozolimie postanowili obchodzić Paschę w drugim miesiącu,
2 Kronik 30  3 ponieważ nie mogli obchodzić jej w owym czasie, gdyż kapłani jeszcze się nie oczyścili w dostatecznej liczbie, a lud nie zebrał się w Jerozolimie.
2 Kronik 30  4 Sprawę tę uznał król i całe zgromadzenie za słuszną.
2 Kronik 30  5 Postanowili więc ogłosić to w całym Izraelu od Beer-Szeby aż do Dan, żeby przybyli obchodzić w Jerozolimie Paschę Boga Izraela, Jahwe; od dawna bowiem nie obchodzono jej tak, jak było przepisane.
2 Kronik 30  6 Udali się więc gońcy z listami od króla i jego przywódców po całym Izraelu i Judzie, zgodnie z królewskim rozkazem ogłaszając: "Synowie Izraela, powróćcie do Jahwe, Boga Abrahama, Izaaka i Izraela, aby i On powrócił łaskawie do tych, którzy ocaleli uciekając z ręki królów asyryjskich.
2 Kronik 30  7 Nie bądźcie podobni do waszych ojców i braci, którzy wykroczyli przeciw Bogu ich ojców, Jahwe, za co wydał ich na zniszczenie, jak to sami widzicie.
2 Kronik 30  8 A teraz nie czyńcie twardym waszego karku jak wasi ojcowie, podajcie rękę Jahwe i pójdźcie do Jego przybytku, który poświęcił na wieki. Służcie Bogu waszemu, Jahwe, a odwróci się od was Jego płonący gniew.
2 Kronik 30  9 Jeśli bowiem wrócicie do Jahwe, wasi bracia i synowie doznają miłosierdzia u tych, którzy ich uprowadzili, i wrócą do tej ziemi, bo łaskawy i miłosierny jest wasz Bóg, Jahwe, i nie odwróci od was oblicza, byleście tylko wrócili do Niego".
2 Kronik 30 10 Gońcy przechodzili z miasta do miasta w kraju Efraima i Manassesa aż do Zabulona, lecz wyśmiewano się i drwiono z nich.
2 Kronik 30 11 Jedynie niektórzy mężowie z pokolenia Asera, Manassesa i Zabulona upokorzyli się i przyszli do Jerozolimy.
2 Kronik 30 12 Przeciwnie zaś, w ludziach Judy ręka Boża działała, dając im jedno serce do wypełnienia rozkazu króla i naczelników według przepisów Jahwe.
2 Kronik 30 13 I tak zebrał się w Jerozolimie wielki tłum ludu, aby obchodzić w drugim miesiącu Święto Przaśników5. Zgromadzenie to było bardzo liczne.
2 Kronik 30 14 Powstali wtedy i usunęli ołtarze, które były w Jerozolimie. Wyrzucili wszystkie ołtarze kadzenia i wrzucili do potoku Cedron.
2 Kronik 30 15 Ofiarowali potem Paschę czternastego dnia miesiąca drugiego. Zawstydzeni kapłani i lewici oczyszczali się i mogli wnosić całopalenia do świątyni Jahwe.
2 Kronik 30 16 Stali też na swoich miejscach według swego urzędu i według Prawa Mojżesza, męża Bożego. Kapłani wylewali krew, którą brali z rąk lewitów.
2 Kronik 30 17 Ponieważ wielu ze zgromadzenia jeszcze się nie oczyściło, dlatego lewici sami składali w ofierze baranki paschalne za tych wszystkich, którzy nie byli czyści, aby móc je poświęcić dla Jahwe.
2 Kronik 30 18 Wielka bowiem część narodu, zwłaszcza wielu z pokolenia Efraima, Manassesa, Issachara i Zabulona nie oczyściła się, jedli bowiem baranka paschalnego niezgodnie z przepisami. Modlił się wówczas za nich Ezechiasz tymi słowami: "Jahwe, w dobroci swej racz przebaczyć
2 Kronik 30 19 tym wszystkim, którzy szczerym sercem szukali Boga swych ojców, Jahwe, choć nie odznaczali się czystością wymaganą do [spożywania] rzeczy świętych".
2 Kronik 30 20 Wówczas Jahwe wysłuchał Ezechiasza i przebaczył ludowi.
2 Kronik 30 21 Izraelici, którzy znaleźli się w Jerozolimie, obchodzili Święto Przaśników przez siedem dni wśród wielkiej radości, a kapłani i lewici codziennie wysławiali Jahwe pieniami ze wszystkich swych sił.
2 Kronik 30 22 Wtedy Ezechiasz przemówił do serca wszystkich lewitów, którzy byli umiejętni w sprawach Jahwe. W ten sposób w siedem dni ukończono uroczystość, składając ofiary pojednania i wysławiając Boga swych ojców, Jahwe.
2 Kronik 30 23 Następnie całe zgromadzenie uchwaliło świętować jeszcze siedem dni i tak spędzono jeszcze siedem dni wśród radości.
2 Kronik 30 24 Król bowiem judzki, Ezechiasz, ofiarował dla zgromadzenia tysiąc cielców i siedem tysięcy owiec, a naczelnicy ofiarowali dla zgromadzenia tysiąc młodych cielców i dziesięć tysięcy owiec. Kapłani zaś oczyścili się w ogromnej liczbie.
2 Kronik 30 25 Całe zgromadzenie Judy, kapłani i lewici oraz całe zgromadzenie przybyłych z Izraela, dalej przychodnie, którzy nadeszli z kraju Izraela, oraz ci, którzy przebywali w Judzie — pełni byli radości.
2 Kronik 30 26 W Jerozolimie zapanowała radość tak wielka, jakiej nie było w Jerozolimie od czasów Salomona, syna Dawida, króla izraelskiego.
2 Kronik 30 27 Na koniec powstali kapłani, aby błogosławić lud. Ich głos został wysłuchany, a modlitwa ich doszła do Jego świętego mieszkania — do nieba.

2 Kronik 31  1 Kiedy to wszystko się zakończyło, wszyscy Izraelici, którzy tam byli, udali się do miast Judy, zniszczyli wtedy stele, połamali aszery, znieśli całkowicie wyżyny i ołtarze w całej ziemi Judy i Beniamina, Efraima i Manassesa. Potem powrócili wszyscy Izraelici do swych miast, każdy do swej posiadłości.
2 Kronik 31  2 Ezechiasz przywrócił zmiany kapłanów i lewitów: w każdej z ich zmian odpowiednio do służby kapłanów i lewitów; do składania całopaleń i ofiar pojednania, aby pełnili służbę i odprawiali, i śpiewali pieśni pochwalne w bramach obozu Jahwe.
2 Kronik 31  3 Część z majątku królewskiego przeznaczono na ofiary całopalne, a mianowicie na całopalenia poranne i wieczorne, na całopalenia w szabaty, w dni nowiu księżyca i uroczystości — tak, jak to przepisane jest w Prawie Jahwe.
2 Kronik 31  4 Rozkazał też ludowi, mieszkańcom Jerozolimy, aby oddawali części należne kapłanom i lewitom, aby mogli oni wytrwać w Prawie Jahwe.
2 Kronik 31  5 Skoro tylko rozszedł się ten rozkaz, ofiarowali Izraelici pierwociny zboża, moszczu, oliwy i miodu oraz wszelkich ziemiopłodów i przynieśli obfite dziesięciny ze wszystkiego.
2 Kronik 31  6 Synowie zaś Izraela i Judy, którzy mieszkali w miastach judzkich, dostarczyli dziesięcinę z wołów i owiec, oraz dziesięcinę z darów poświęconych ich Bogu, Jahwe. Składali to wszystko na stosy.
2 Kronik 31  7 Trzeciego miesiąca rozpoczęli kłaść te stosy, a w miesiącu siódmym zakończyli.
2 Kronik 31  8 Przyszedłszy potem Ezechiasz i jego naczelnicy i zobaczywszy stosy, błogosławili Jahwe i Jego lud, Izraela.
2 Kronik 31  9 Pytał wówczas Ezechiasz kapłanów i lewitów w sprawie tych stosów.
2 Kronik 31 10 Odpowiedział mu wówczas Azariasz, arcykapłan z rodu Sadoka: "Gdy zaczęto wnosić tę świętą daninę do domu Jahwe, najedliśmy się i nasycili i pozostało jeszcze w obfitości, albowiem Jahwe pobłogosławił swój lud i dlatego pozostało to mnóstwo rzeczy".
2 Kronik 31 11 Rozkazał więc Ezechiasz przygotować składy w świątyni Jahwe. Gdy je przygotowali,
2 Kronik 31 12 wnieśli tam świętą daninę, to jest dziesięcinę i rzeczy święte. Przełożonym nad nimi został lewita Konaniasz i jego brat Szimei, jako drugi,
2 Kronik 31 13 a Jechiel, Azazjasz, Nachat, Asahel, Jerimot, Jozabad, Eliel, Jismakiasz, Machat i Benajasz byli nadzorcami pod kierunkiem Konaniasza i jego brata Szimejego, zgodnie z poleceniem króla Ezechiasza i przełożonego świątyni Bożej — Azariasza.
2 Kronik 31 14 A nadzorcą nad dobrowolnymi ofiarami dla Boga był lewita Kore, syn Jimny, odźwierny od wschodu, który przekazywał świętą daninę na rzecz Jahwe i rzeczy najświętsze.
2 Kronik 31 15 Pod jego władzą byli: Eden, Miniamin, Jeszua, Szemajasz, Amariasz, Szekaniasz, którzy mieszkali w miastach kapłańskich, aby stale rozdzielać należności swym braciom podzielonym na zmiany, od wielkiego aż do małego —
2 Kronik 31 16 poza wpisanymi do rodowodów mężczyznami od trzech lat wzwyż — wszystkim, którzy przychodzili do świątyni Jahwe, aby zapewnić służbę codzienną według ich odpowiednich czynności i zmian.
2 Kronik 31 17 Spisu kapłanów dokonywano według ich rodów, lewitów zaś od dwudziestu lat wzwyż według ich czynności i zmian.
2 Kronik 31 18 Wpisano również ich dzieci, żony, synów i córki do całego zgromadzenia, bo oni byli obowiązani oddać się na stałe rzeczom świętym.
2 Kronik 31 19 Dla synów zaś Aarona, kapłanów mieszkających na obszarze pastwisk ich miast, w każdym mieście byli imiennie wyznaczeni mężowie dla wydawania części należnej każdemu mężczyźnie spośród kapłanów i każdemu wciągniętemu do rodowych spisów lewitów.
2 Kronik 31 20 Takie to rozporządzenia wydał Ezechiasz dla całej ziemi Judy i czynił to, co dobre, słuszne i wierne jest przed jego Bogiem, Jahwe.
2 Kronik 31 21 We wszelkiej pracy, jaką przedsięwziął w zakresie służby w świątyni Bożej, bądź w zakresie Prawa czy przykazań, szukając swego Boga, działał z całego serca i dlatego mu się szczęściło.

2 Kronik 32  1 Po tych wydarzeniach i po tych dowodach wierności nadciągnął Sennacheryb, król asyryjski. Przybył do Judy, obiegł warowne miasta i rozkazał je zdobyć.
2 Kronik 32  2 Gdy spostrzegł Ezechiasz, że wtargnął Sennacheryb i że zwrócił się do walki przeciw Jerozolimie,
2 Kronik 32  3 postanowił wówczas ze swymi dowódcami i wojownikami zatkać źródła wody, które były na zewnątrz miasta, a oni mu pomogli.
2 Kronik 32  4 Zgromadził się liczny tłum ludu, który zatkał wszystkie źródła oraz strumień, płynący pośrodku ziemi, mówiąc: "Po co wchodzący królowie asyryjscy mają znaleźć wiele wody?"
2 Kronik 32  5 Nabrawszy odwagi, naprawił wszystkie zburzone mury, wzniósł na nich wieże, a na zewnątrz drugi mur. Umocnił Millo Miasta Dawidowego i przygotował wielką liczbę oszczepów i tarcz.
2 Kronik 32  6 Wyznaczył dowódców wojennych nad ludem, zgromadził ich do siebie na plac bramy miejskiej, gdzie przemówił do ich serc, oświadczając:
2 Kronik 32  7 "Bądźcie mężni i mocni, nie bójcie się i nie dajcie się zastraszyć królowi asyryjskiemu ani temu mnóstwu, które jest z nim, z nami bowiem jest Ktoś większy niż z nim.
2 Kronik 32  8 Z nim jest ramię cielesne, a z nami Jahwe, nasz Bóg, aby nas wspierać i aby toczyć nasze boje". Lud na słowa króla judzkiego, Ezechiasza, nabrał otuchy.
2 Kronik 32  9 Sennacheryb, król asyryjski, który wtedy z całym swym wojskiem był w Lakisz, wysłał swoje sługi do Jerozolimy — do Ezechiasza, króla judzkiego, i do wszystkich ludzi z Judy, którzy byli w Jerozolimie, z tym poselstwem:
2 Kronik 32 10 "Tak mówi Sennacheryb, król asyryjski: Na czym wy opieracie swoje nadzieje, że przebywacie tak oblężeni w Jerozolimie?
2 Kronik 32 11 Może Ezechiasz zwodzi was, abyście wydali siebie na śmierć z głodu i z pragnienia, mówiąc: "Nasz Bóg, Jahwe, wybawi nas z ręki króla asyryjskiego"?
2 Kronik 32 12 Czyż to nie on, Ezechiasz, poznosił Jego wyżyny i ołtarze, a potem rzekł do Judy i Jerozolimy: "Przed jednym ołtarzem będziecie pokłon oddawać [Bogu] i na nim palić kadzidło"?
2 Kronik 32 13 Czyż nie wiecie, co uczyniłem ja i moi przodkowie wszystkim narodom krajów? Czy naprawdę zdołali bogowie tych narodów i wszystkich ziem wybawić ich kraje z mojej ręki?
2 Kronik 32 14 Który spośród wszystkich bogów tych narodów, które moi przodkowie klątwą przeznaczyli na zniszczenie, zdołał wybawić swój naród z mojej ręki? Więc czyżby mógł wasz Bóg wybawić was z mojej ręki?
2 Kronik 32 15 Niech was teraz Ezechiasz nie oszukuje i nie zwodzi was czymś podobnym. Nie wierzcie mu, albowiem żaden bóg jakiegokolwiek narodu lub królestwa nie zdoła wybawić swego narodu z mojej ręki lub z ręki moich przodków. Tym bardziej wasz Bóg nie wybawi was z mojej ręki".
2 Kronik 32 16 Słudzy jego jeszcze więcej mówili przeciw Bogu Jahwe i Jego słudze Ezechiaszowi.
2 Kronik 32 17 Sennacheryb napisał też list, aby wydrwić Boga Izraela, Jahwe, mówiąc o Nim: "Podobnie jak bogowie innych narodów ziemi nie wybawili swych ludów z mojej ręki, tak samo nie wybawi swego ludu z mojej ręki Bóg Ezechiasza".
2 Kronik 32 18 Krzyczeli ponadto donośnym głosem w języku hebrajskim do ludu w Jerozolimie, który był na murach, aby ich przestraszyć i przerazić, i tak zdobyć miasto.
2 Kronik 32 19 O Bogu Jerozolimy mówili, jak się mówi o bogach ludów ziemi, którzy są dziełem rąk ludzkich.
2 Kronik 32 20 Król Ezechiasz i prorok Izajasz, syn Amosa, modlili się w tej sprawie, wołając ku niebu.
2 Kronik 32 21 Wtedy Jahwe wysłał anioła, który wytępił wszystkich dzielnych wojowników oraz książąt i dowódców wraz z naczelnikami w obozie króla asyryjskiego. Musiał więc wrócić do swego kraju ze wstydem na twarzy. Wszedł potem do świątyni swego bożka, a właśni jego synowie sprawili, że padł pod mieczem.
2 Kronik 32 22 Tak to Jahwe ocalił Ezechiasza i mieszkańców Jerozolimy z ręki Sennacheryba, króla asyryjskiego, i z ręki wszystkich <nieprzyjaciół>. Obdarzył ich pokojem na wszystkich granicach.
2 Kronik 32 23 Wielu wówczas przynosiło do Jerozolimy ofiary dla Jahwe i kosztowne dary dla króla judzkiego, Ezechiasza, który po tych wydarzeniach wzrósł w oczach wszystkich narodów.
2 Kronik 32 24 W tych dniach rozchorował się Ezechiasz śmiertelnie. Modlił się do Jahwe, który go wysłuchał i. dał cudowny znak.
2 Kronik 32 25 Ezechiasz jednak nie odwdzięczył się za wyświadczone dobrodziejstwo, ponieważ jego serce uniosło się pychą, i dlatego zapłonął gniew [Boży] nad nim, nad Judą i nad Jerozolimą.
2 Kronik 32 26 Wtedy Ezechiasz upokorzył się za wyniosłość swego serca — on i mieszkańcy Jerozolimy — i nie spadł na nich gniew Jahwe w dniach Ezechiasza.
2 Kronik 32 27 Ezechiasz posiadał bogactwa i bardzo wielką sławę. Nabył sobie skarby w srebrze, w złocie, w drogich kamieniach, w wonnościach, w tarczach i innych wartościowych przedmiotach.
2 Kronik 32 28 Przygotował także składy na plony zboża, na moszcz i oliwę, stajnie dla różnych gatunków bydła i owczarnie dla trzód.
2 Kronik 32 29 Nabył sobie stada, i w wielkiej ilości posiadał owce i woły, ponieważ Bóg dał mu wielkie bogactwa.
2 Kronik 32 30 To właśnie Ezechiasz zamknął wyjście wód z górnego Gichonu i poprowadził je prosto na dół ku zachodowi do Miasta Dawidowego. Ezechiaszowi powodziło się we wszystkich jego przedsięwzięciach.
2 Kronik 32 31 Kiedy jednak przybyło poselstwo książąt babilońskich, wysłanych do niego po to, by się dowiedzieć o cudzie, jaki zdarzył się w kraju, Bóg opuścił go, wystawiając go w ten sposób na próbę, aby ujawniły się w pełni zamiary jego serca.
2 Kronik 32 32 A reszta dziejów Ezechiasza i czyny jego pobożności opisane są w widzeniu proroka Izajasza, syna Amosa, w Księdze Królów judzkich i izraelskich.
2 Kronik 32 33 I spoczął Ezechiasz ze swymi przodkami, i pogrzebano go przy drodze wznoszącej się do grobów synów Dawida. W związku z jego śmiercią cały Juda i mieszkańcy Jerozolimy złożyli mu hołd. Syn jego Manasses został w jego miejsce królem.

2 Kronik 33  1 W chwili objęcia rządów Manasses miał dwanaście lat i rządził pięćdziesiąt pięć lat w Jerozolimie.
2 Kronik 33  2 Czynił on to, co jest złe w oczach Jahwe — na modłę ohydnych grzechów ludów, które Jahwe wypędził przed Izraelitami.
2 Kronik 33  3 Z powrotem odbudował wyżyny, które zniszczył jego ojciec Ezechiasz. Wznosił ołtarze Baalom i porobił aszery. Oddawał pokłon całemu wojsku niebieskiemu i służył mu.
2 Kronik 33  4 Budował również ołtarze w świątyni Jahwe, o której Jahwe powiedział: "W Jeruzalem pozostanie imię moje na zawsze".
2 Kronik 33  5 Budował ołtarze całemu wojsku niebieskiemu na obydwóch dziedzińcach świątyni Jahwe.
2 Kronik 33  6 On to przeprowadził synów swoich przez ogień w Dolinie Synów Hinnoma, uprawiał wróżbiarstwo, czary i magię, ustanowił zaklinaczy i wieszczków. Mnóstwo zła uczynił w oczach Jahwe, pobudzając Go do gniewu.
2 Kronik 33  7 I posąg rzeźbiony, który kazał wykonać, postawił w świątyni Bożej, o której Bóg powiedział do Dawida i do syna jego Salomona: "W świątyni tej i w Jeruzalem, które wybrałem ze wszystkich pokoleń Izraela, kładę moje imię na wieki.
2 Kronik 33  8 I już nie dopuszczę, by noga Izraelitów ustąpiła od tej ziemi, którą dałem ich przodkom, o ile tylko będą przestrzegali tego wszystkiego, co im przykazałem w zakresie całego Prawa, postanowień i nakazów danych za pośrednictwem Mojżesza".
2 Kronik 33  9 Manasses wprowadził w błąd Judę i mieszkańców Jerozolimy, tak iż czynili większe zło aniżeli narody pogańskie, które Jahwe wytracił przed Izraelitami.
2 Kronik 33 10 Napominał Jahwe Manassesa i jego lud, ale nie nakłonili ucha.
2 Kronik 33 11 Wtedy Jahwe sprowadził przeciw nim dowódców wojsk króla asyryjskiego, którzy pojmali Manassesa [żelaznymi] kolcami, zakuli w spiżowe dwa łańcuchy i uprowadzili do Babilonu.
2 Kronik 33 12 W ucisku przebłagał on swego Boga, Jahwe, i upokorzył się bardzo przed Bogiem swych przodków.
2 Kronik 33 13 Prosił Go, a On go wysłuchał. Usłyszał jego prośbę i pozwolił mu wrócić do Jerozolimy, do swego królestwa. W ten sposób Manasses zrozumiał, że tylko sam Jahwe jest Bogiem.
2 Kronik 33 14 Wybudował potem mur zewnętrzny Miasta Dawidowego na zachód od Gichonu w dolinie aż do wejścia Bramy Rybnej i naokoło Ofelu, następnie bardzo go podwyższył. Ustanowił też dowódców wojskowych we wszystkich miastach warownych Judy.
2 Kronik 33 15 Usunął obcych bogów i ów posąg ze świątyni Jahwe oraz wszystkie ołtarze, które wybudował na górze świątyni Jahwe i w Jerozolimie. Wyrzucił je poza miasto.
2 Kronik 33 16 Odbudowawszy ołtarz dla Jahwe złożył na nim ofiary pojednania oraz dziękczynne, a mieszkańcom Judy przykazał, aby służyli Bogu Izraela, Jahwe.
2 Kronik 33 17 Lud jednak nadal składał ofiary na wyżynach, lecz tylko dla swego Boga, Jahwe.
2 Kronik 33 18 A pozostałe dzieje Manassesa, jego modlitwa do Boga oraz słowa "Widzących", którzy mówili do niego w imię Boga Izraela, Jahwe, są opisane w Dziejach Królów Izraela.
2 Kronik 33 19 Jego zaś modlitwa i jej wysłuchanie, wszystkie jego grzechy i występki, miejsca, na których ustanowił wyżyny, ustawił aszery i posągi przed jego upokorzeniem się, zapisane zostały w Dziejach Chozaja.
2 Kronik 33 20 Spoczął wreszcie Manasses ze swymi przodkami i pochowano go w jego domu. Syn jego Amon został w jego miejsce królem.
2 Kronik 33 21 W chwili objęcia rządów Amon miał dwadzieścia dwa lata i rządził dwa lata w Jerozolimie.
2 Kronik 33 22 Czynił on to, co jest złe w oczach Jahwe, tak jak ojciec jego Manasses. Amon składał ofiary wszystkim bożkom, które kazał sporządzić jego ojciec Manasses, i służył im.
2 Kronik 33 23 Ale się nie upokorzył wobec Jahwe, jak się upokorzył jego ojciec Manasses, wręcz przeciwnie, zwiększył jeszcze winę.
2 Kronik 33 24 Słudzy jego uknuli spisek przeciw niemu i zabili go w jego pałacu.
2 Kronik 33 25 Lecz lud kraju wytracił wszystkich, którzy spiskowali przeciw królowi Amonowi, a w jego miejsce lud kraju ustanowił królem jego syna Jozjasza.

2 Kronik 34  1 W chwili objęcia rządów Jozjasz miał osiem lat i rządził trzydzieści jeden lat w Jerozolimie.
2 Kronik 34  2 Czynił on to, co jest słuszne w oczach Jahwe, i kroczył drogami swego praojca Dawida, nie zbaczając ani na prawo, ani na lewo.
2 Kronik 34  3 W ósmym roku swych rządów, chociaż jeszcze był młodzieńcem, zaczął szukać Boga swego praojca Dawida, a w dwunastym roku rozpoczął oczyszczanie Judy i Jerozolimy z wyżyn, aszer, oraz bożków rzeźbionych i odlewanych z metalu.
2 Kronik 34  4 W jego obecności burzono ołtarze Baalów; zwalił on stele słoneczne, które były na nich u góry, połamał aszery, posągi rzeźbione i odlewane z metalu, pokruszył je, zmiażdżył, a [szczątki] ich porozsypywał na grobach tych, którzy im składali ofiary.
2 Kronik 34  5 Kości kapłanów Spalił na ich ołtarzach i tak oczyścił Judę i Jerozolimę.
2 Kronik 34  6 W miastach Manassesa, Efraima i Symeona aż do Neftalego na ich placach
2 Kronik 34  7 wywrócił ołtarze, rozbił i pokruszył aszery i posągi oraz zwalił wszystkie stele słoneczne w całej ziemi Izraela; potem zaś wrócił do Jerozolimy.
2 Kronik 34  8 W osiemnastym roku swych rządów, przy oczyszczaniu ziemi i świątyni polecił Szafanowi, synowi Asaliasza, i Maasejaszowi, zwierzchnikowi miasta, oraz Joachowi, synowi Joachaza, sekretarzowi — odnowić świątynię swego Boga, Jahwe.
2 Kronik 34  9 Udali się do arcykapłana Chilkiasza i oddali pieniądze przyniesione do świątyni Bożej, które zebrali odźwierni lewici od ludzi z Manassesa, Efraima i od całej reszty Izraela z całej ziemi Judy i Beniamina oraz od mieszkańców Jerozolimy.
2 Kronik 34 10 Wręczono je następnie kierownikom robót jako nadzorcom w świątyni Jahwe, a ci wydali je na robotników pracujących w świątyni Jahwe celem naprawienia i odnowienia budynku.
2 Kronik 34 11 Wydali więc je na cieśli i budowniczych oraz na kupno ciosowych kamieni i drewna zdatnego na wiązania i na ściany budynków, które królowie judzcy doprowadzili do ruiny.
2 Kronik 34 12 Ludzie ci wykonali swą pracę z niezachwianą wiernością. Nadzorcami nad nimi byli: Jachat i Obadiasz, lewici z synów Merariego, oraz Zachariasz i Meszullam, z synów Kehata. Zadaniem ich było kierowanie pracami. Wszyscy ci lewici umieli grać na instrumentach muzycznych.
2 Kronik 34 13 Dozorowali oni noszących ciężary i kierowali robotnikami wykonującymi jakąkolwiek pracę. Wśród lewitów byli też pisarze, urzędnicy i odźwierni.
2 Kronik 34 14 Podczas wydobywania pieniędzy, złożonych w świątyni Jahwe, kapłan Chilkiasz znalazł księgę Prawa Jahwe, przekazaną za pośrednictwem Mojżesza.
2 Kronik 34 15 Odezwał się wówczas Chilkiasz i rzekł do sekretarza Szafana: "Znalazłem księgę Prawa w świątyni Jahwe". I dał ją Szafanowi.
2 Kronik 34 16 Następnie Szafan zaniósł tę księgę do króla i raz jeszcze królowi zdał sprawę z tego zdarzenia w słowach: "Słudzy twoi wykonują wszystko, co im było powierzone.
2 Kronik 34 17 Pieniądze znalezione w świątyni Jahwe wręczyli nadzorcom i robotnikom".
2 Kronik 34 18 Sekretarz Szafan oznajmił jeszcze królowi: "Kapłan Chilkiasz dał mi księgę" i Szafan odczytał ją wobec króla.
2 Kronik 34 19 Kiedy król usłyszał słowa Prawa, rozdarł szaty.
2 Kronik 34 20 Następnie król rozkazał Chilkiaszowi i Achikamowi, synowi Szafana, Abdonowi, synowi Miki, sekretarzowi Szafanowi i urzędnikowi królewskiemu Asajaszowi:
2 Kronik 34 21 "Idźcie radzić się Jahwe co do mnie oraz pozostałych z Izraela i Judy w związku ze słowami tej znalezionej księgi, bo wielki gniew Jahwe zapłonął nad nami z tego powodu, że przodkowie nasi nie słuchali słów Jahwe, aby spełniać wszystko, jak jest napisane w tej księdze".
2 Kronik 34 22 Udał się więc Chilkiasz i ci, którym król rozkazał, do prorokini Huldy, żony Szalluma, syna Tokehata, syna Chasry, strażnika szat. Mieszkała ona w Jerozolimie, w nowym mieście. Opowiedzieli jej, jak to było.
2 Kronik 34 23 A ona im rzekła: "To mówi Jahwe, Bóg Izraela. Powiedzcie mężowi, który posłał was do mnie:
2 Kronik 34 24 To mówi Jahwe: "Oto sprowadzam zagładę na to miejsce i na jego mieszkańców: wszystkie przekleństwa, jakie są napisane w tej księdze, którą czytali przed królem judzkim.
2 Kronik 34 25 Za to, że opuścili mnie i składali ofiary kadzielne bogom obcym, drażniąc mię wszystkimi dziełami rąk swoich, dlatego zapłonął mój gniew przeciw temu miejscu i nie zagaśnie".
2 Kronik 34 26 A do króla judzkiego, który was posłał, aby radzić się Jahwe, powiecie w ten sposób: "To mówi Jahwe, Bóg Izraela, co do słów, które usłyszałeś.
2 Kronik 34 27 Ponieważ ulękło się twoje serce i upokorzyłeś się przed obliczem Boga, słuchając tego, co wypowiedziałem przeciw temu miejscu i mieszkańcom jego, ponieważ ukorzyłeś się przede Mną, rozdarłeś swoje szaty i płakałeś przed moim obliczem, to również i Ja wysłuchałem [ciebie] — wyrocznia Jahwe.
2 Kronik 34 28 Oto Ja przyłączę cię do twoich przodków i będziesz pochowany spokojnie w swoim grobie. I oczy twoje nie ujrzą całej zagłady, jaką sprowadzam na to miejsce i na jego mieszkańców"". A oni zanieśli tę odpowiedź królowi.
2 Kronik 34 29 Wtedy król polecił przez posłów, by zebrała się koło niego cała starszyzna Judy i Jerozolimy.
2 Kronik 34 30 I wszedł król do świątyni Jahwe, a wraz z nim wszyscy ludzie z Judy i mieszkańcy Jerozolimy, kapłani i lewici oraz cały lud od największych do najmniejszych. Odczytał wobec nich całą treść księgi Przymierza, znalezionej w świątyni Jahwe.
2 Kronik 34 31 Następnie król stanął na swoim miejscu i zawarł przymierze przed obliczem Jahwe, że pójdą za Jahwe i że będą przestrzegali Jego poleceń, praw i postanowień całym sercem i całą duszą i w czyn zamienią słowa przymierza, zapisane w tej księdze.
2 Kronik 34 32 Dał on wszystkim znajdującym się w Jerozolimie i w Beniaminie właściwe stanowisko, a mieszkańcy Jerozolimy zastosowali się do przymierza z Bogiem, Bogiem ich ojców.
2 Kronik 34 33 Jozjasz usunął wszystkie obrzydliwości ze wszystkich ziem Izraelitów i zobowiązał wszystkich znajdujących się w Izraelu do służenia Bogu ich, Jahwe. Przez całe jego życie nie odstąpili oni od Boga swych ojców, Jahwe.

2 Kronik 35  1 Jozjasz obchodził w Jerozolimie Paschę na cześć Jahwe; dnia czternastego miesiąca pierwszego ofiarowano baranka paschalnego.
2 Kronik 35  2 Wyznaczył wówczas kapłanom ich stanowiska i dodał im odwagi do służby w świątyni Jahwe.
2 Kronik 35  3 Rzekł potem do lewitów, nauczających całego Izraela, poświęconych dla Jahwe: złóżcie arkę świętą w świątyni, którą wybudował Salomon, syn Dawida, króla Izraela. Nie potrzeba jej już dźwigać na barkach. Teraz służyć będziecie waszemu Bogu, Jahwe, i Jego ludowi — Izraelowi.
2 Kronik 35  4 Rozstawcie się według rodów, podzieleni według waszych zmian, według rozporządzenia Dawida, króla izraelskiego, i przepisu jego syna Salomona.
2 Kronik 35  5 Stawajcie w przybytku do rozporządzenia grup utworzonych według rodów — dla waszych braci i synów ludu — jeden oddział lewitów dla każdego rodu.
2 Kronik 35  6 Ofiarujcie Paschę, <oczyśćcie się> i bądźcie gotowi służyć waszym braciom zgodnie z nakazem Jahwe, danym za pośrednictwem Mojżesza".
2 Kronik 35  7 Jozjasz postarał się o wiele drobnego bydła dla synów ludu: około trzydzieści tysięcy baranów i koźląt jako ofiary paschalne dla wszystkich tam obecnych, a ponad trzydzieści tysięcy dużego bydła. Wszystko to pochodziło z dóbr królewskich.
2 Kronik 35  8 Także jego naczelnicy złożyli dobrowolnie ofiary dla ludu, dla kapłanów i dla lewitów. Chilkiasz, Zachariasz i Jechiel, przełożeni świątyni Bożej, ofiarowali kapłanom dwa tysiące sześćset baranów paschalnych i trzysta wołów.
2 Kronik 35  9 A Konaniasz ze swymi braćmi Szemajaszem i Netaneelem oraz Chaszabiasz, Jejel i Jozabad, przełożeni lewitów, ofiarowali lewitom jako żertwy paschalne pięć tysięcy baranków i pięćset wołów.
2 Kronik 35 10 Gdy służba Boża była już przygotowana, kapłani stanęli na swoim miejscu, a lewici w swoich zmianach według rozkazu królewskiego.
2 Kronik 35 11 Ofiarowali oni Paschę; kapłani wylewali krew, a tymczasem lewici odzierali żertwy ze skóry.
2 Kronik 35 12 Potem oddzielili części przeznaczone na całopalenie, wręczając je grupom utworzonym według rodów, synom ludu, aby je złożono w ofierze dla Jahwe, jak napisane jest w księdze Mojżesza. Podobnie uczyniono i z dużym bydłem.
2 Kronik 35 13 Upiekli następnie [baranka] paschalnego na ogniu, według przepisu, a inne ofiary przygotowali w garnkach, kotłach i rondlach i roznosili je pośpiesznie wszystkim synom ludu.
2 Kronik 35 14 W końcu przygotowali posiłek sobie i kapłanom, kapłani bowiem — jako synowie Aarona — byli zajęci składaniem całopaleń i tłuszczu aż do nocy. Dlatego to lewici przygotowali posiłek sobie i kapłanom, synom Aarona.
2 Kronik 35 15 Śpiewacy, synowie Asafa, znajdowali się na swych stanowiskach zgodnie z poleceniem Dawida, Asafa, Hemana i Jedutuna, "Widzącego" królewskiego. Odźwierni czuwali przy każdej bramie. Nie potrzebowali oni odchodzić od swej pracy, ponieważ bracia ich lewici przygotowywali im posiłek.
2 Kronik 35 16 Tak to ustalona została w owym dniu cała służba Jahwe, aby obchodzić Paschę i składać całopalenia na ołtarzu Jahwe według polecenia króla Jozjasza.
2 Kronik 35 17 Izraelici obecni tam w tym czasie obchodzili Paschę, to jest uroczystość Przaśników, przez siedem dni.
2 Kronik 35 18 Nie obchodzono tak Paschy w Izraelu od czasu proroka Samuela i żaden z królów izraelskich nie obchodził tak Paschy, jak ją obchodził Jozjasz, kapłani i lewici, i cały Juda, i Izrael, który się tam znajdował, i mieszkańcy Jerozolimy.
2 Kronik 35 19 Pascha ta obchodzona była w osiemnastym roku rządów Jozjasza.
2 Kronik 35 20 Po tym wszystkim, co Jozjasz uczynił dla odnowienia świątyni, król egipski, Neko, wyruszył, aby walczyć pod Karkemisz nad Eufratem. Jozjasz wyszedł przeciw niemu.
2 Kronik 35 21 Lecz tamten wysłał do niego posłów, aby mu powiedzieli: "Cóż jest między mną a tobą, królu judzki, nie przeciw tobie ciągnę dzisiaj, ale przeciw domowi, z którym jestem w walce. Bóg mi rzekł, abym się pospieszył. Nie sprzeciwiaj się więc Bogu, który jest ze mną, aby cię nie zniszczył".
2 Kronik 35 22 Jozjasz jednak nie odwrócił się od niego i postanowił z nim walczyć. Nie usłuchał słów Neko, pochodzących z ust Bożych, i wystąpił do walki na równinie Megiddo.
2 Kronik 35 23 Wtedy to łucznicy trafili strzałami króla Jozjasza, który rzekł swoim sługom: "Wyprowadźcie mnie, bo jestem ciężko ranny".
2 Kronik 35 24 Wyciągnęli go jego słudzy z rydwanu i posadzili na drugim wozie, który do niego należał, i zawieźli do Jerozolimy, gdzie umarł. Pogrzebano go w grobowcach jego przodków. Cały Juda i Jerozolima opłakiwali Jozjasza.
2 Kronik 35 25 Jeremiasz ułożył tren o Jozjaszu, który wszyscy śpiewacy i śpiewaczki wykonują jeszcze po dziś dzień w swoich lamentacjach nad Jozjaszem. I to stało się zwyczajem w Izraelu. Oto zapisane są one w Lamentacjach.
2 Kronik 35 26 Pozostałe zaś dzieje Jozjasza, jego czyny pobożne, zgodne z tym, co napisane jest w Prawie Jahwe,
2 Kronik 35 27 jego dzieła pierwsze i ostatnie są zapisane w Księdze Królów izraelskich i judzkich.

2 Kronik 36  1 Lud kraju wziął Joachaza, syna Jozjasza, i ustanowił go królem w miejsce jego ojca w Jerozolimie.
2 Kronik 36  2 W chwili objęcia rządów Joachaz miał dwadzieścia trzy lata, a trzy miesiące rządził w Jerozolimie.
2 Kronik 36  3 Król egipski usunął go, [by nie panował] w Jerozolimie, i nałożył na kraj daninę w wysokości stu talentów srebra i jednego talentu złota.
2 Kronik 36  4 Następnie król egipski ustanowił nad Judą i Jerozolimą jego brata Eliakima i zmienił mu imię na Jojakim, a jego brata Joachaza pojmał Neko i zaprowadził do Egiptu.
2 Kronik 36  5 W chwili objęcia rządów Jojakim miał dwadzieścia pięć lat i rządził jedenaście lat w Jerozolimie. Czynił on to, co jest złe w oczach swego Boga, Jahwe.
2 Kronik 36  6 Przeciw niemu wyruszył Nabuchodonozor, król babiloński, zakuł go w podwójne kajdany z brązu, by uprowadzić do Babilonu.
2 Kronik 36  7 Wywiózł też Nabuchodonozor do Babilonu część naczyń świątyni Jahwe i złożył je w swym pałacu w Babilonie.
2 Kronik 36  8 Pozostałe zaś dzieje Jojakima, obrzydliwości, jakie popełnił, i to, co znaleziono przeciw niemu, zostało zapisane w Księdze Królów Izraela i Judy. Syn jego Jechoniasz został w jego miejsce królem.
2 Kronik 36  9 W chwili objęcia rządów Jechoniasz miał osiemnaście lat, a rządził w Jerozolimie trzy miesiące i dziesięć dni. Czynił on to, co jest złe w oczach Jahwe.
2 Kronik 36 10 Z początkiem roku Nabuchodonozor posłał po niego i kazał go uprowadzić do Babilonu wraz z drogocennymi naczyniami świątyni Jahwe, a w jego miejsce ustanowił królem jego brata Sedecjasza.
2 Kronik 36 11 W chwili objęcia rządów Sedecjasz miał dwadzieścia jeden lat i rządził jedenaście lat w Jerozolimie.
2 Kronik 36 12 Czynił to, co jest złe w oczach swego Boga, Jahwe, i nie chciał się ukorzyć przed Jeremiaszem prorokiem, [posłanym] przez usta Jahwe.
2 Kronik 36 13 Nadto zbuntował się przeciw królowi Nabuchodonozorowi, któremu na Boga zaprzysiągł wierność. Uczynił on kark swój twardym, a serce nieustępliwym, aby nie nawrócić się do Boga Izraela, Jahwe.
2 Kronik 36 14 Również wszyscy naczelnicy Judy, kapłani i lud, mnożyli nieprawości, naśladując wszelkie obrzydliwości narodów pogańskich i bezczeszcząc świątynię, którą Jahwe poświęcił w Jerozolimie.
2 Kronik 36 15 Bóg ich ojców, Jahwe, bez wytchnienia wysyłał do nich swoich posłańców, albowiem litował się nad swym ludem i nad swym mieszkaniem.
2 Kronik 36 16 Oni jednak szydzili z Bożych wysłanników, lekceważyli ich słowa i wyśmiewali się z Jego proroków, aż wzmógł się gniew Jahwe na Jego naród do tego stopnia, iż nie było już ocalenia.
2 Kronik 36 17 Sprowadził wtedy przeciw nim króla chaldejskiego, który wyciął mieczem ich młodzieńców wewnątrz świątyni i nie ulitował się ani nad młodzieńcem, ani nad dziewicą, ani nad starcem, ani nad siwą głową. [Bóg] wszystko oddał w jego ręce.
2 Kronik 36 18 Wszystkie naczynia świątyni Bożej tak wielkie, jak i małe, wraz ze skarbami domu Jahwe, ze skarbami króla i jego książąt wywiózł do Babilonu.
2 Kronik 36 19 Spalili też [Chaldejczycy] świątynię Bożą i zburzyli mury Jerozolimy, wszystkie jej pałace spalili ogniem i wzięli się do niszczenia wszystkich kosztownych sprzętów.
2 Kronik 36 20 Ocalałą spod miecza resztę [król] uprowadził do Babilonu i stali się niewolnikami jego i jego synów aż do nadejścia panowania perskiego.
2 Kronik 36 21 I tak się spełniło słowo Jahwe wypowiedziane przez usta Jeremiasza: "Dokąd kraj nie wywiąże się ze swych szabatów, będzie leżał odłogiem przez cały czas swego zniszczenia, to jest przez siedemdziesiąt lat".
2 Kronik 36 22 Aby się spełniło słowo Jahwe z ust Jeremiasza, pobudził Jahwe ducha Cyrusa, króla perskiego, w pierwszym roku [jego panowania], tak iż obwieścił on również na piśmie w całym państwie swoim, co następuje:
2 Kronik 36 23 "Tak mówi Cyrus, król perski: Wszystkie państwa ziemi dał mi Jahwe, Bóg niebios. I On mi rozkazał zbudować Mu dom w Jerozolimie, w Judzie. Jeśli z całego ludu Jego jest między wami jeszcze ktoś, to niech Bóg jego będzie z nim; a niech idzie!"

Ezdrasza 1  1 Aby się spełniło słowo Jahwe z ust Jeremiasza, pobudził Jahwe ducha Cyrusa, króla perskiego, w pierwszym roku [jego panowania], tak iż obwieścił on, również na piśmie, w całym państwie swoim, co następuje:
Ezdrasza 1  2 "Tak mówi Cyrus, król perski: Wszystkie państwa ziemi dał mi Jahwe, Bóg niebios. I On mi rozkazał zbudować Mu dom w Jerozolimie w Judzie.
Ezdrasza 1  3 Jeśli z całego ludu Jego jest między wami jeszcze ktoś, to niech Bóg jego będzie z nim; a niech idzie do Jerozolimy w Judzie i niech zbuduje dom Jahwe, Boga izraelskiego — ten to Bóg, który jest w Jerozolimie.
Ezdrasza 1  4 A co do każdego z pozostających jeszcze przy życiu — to współmieszkańcy wszystkich miejscowości, gdzie taki przebywa, mają go wesprzeć srebrem, złotem, sprzętem i bydłem — oprócz darów dobrowolnych dla domu Bożego w Jerozolimie".
Ezdrasza 1  5 Zatem naczelnicy rodów Judy i Beniamina, kapłani i lewici, słowem każdy, którego ducha Bóg pobudził, wybrali się w drogę, aby zbudować dom Jahwe w Jerozolimie.
Ezdrasza 1  6 A wszyscy ich sąsiedzi poparli ich wszystkim: srebrem, złotem, sprzętem, bydłem i kosztownościami — oprócz wszystkich darów dobrowolnych.
Ezdrasza 1  7 A król Cyrus wydał sprzęty domu Jahwe, które Nabuchodonozor zabrał z Jerozolimy i złożył w domu boga swego.
Ezdrasza 1  8 I wydał je Cyrus, król perski, skarbnikowi Mitredatowi, który przekazał je Szeszbassarowi, księciu judzkiemu.
Ezdrasza 1  9 A oto liczba tych sprzętów: czasz złotych — trzydzieści, czasz srebrnych — może tysiąc dwadzieścia dziewięć,
Ezdrasza 1 10 pucharów złotych — trzydzieści, pucharów srebrnych- około czterystu dziesięciu, innych sprzętów — tysiąc;
Ezdrasza 1 11 wszystkich sprzętów złotych i srebrnych — pięć tysięcy czterysta. To wszystko przyniósł Szeszbassar, gdy przyprowadził wygnańców z Babilonii do Jerozolimy.

Ezdrasza 2  1 A oto mieszkańcy tego okręgu, którzy przybyli z niewoli na obczyźnie; uprowadził ich do Babilonii Nabuchodonozor, król babiloński, lecz powrócili oni do Jerozolimy i Judy: każdy do swego miasta.
Ezdrasza 2  2 Przyszli oni z Zorobabelem, Jozuem, Nehemiaszem, Serajaszem, Reelajaszem, Nachamanim, Mardocheuszem, Bilszanem, Misparem, Bigwajem, Rechumem, Baaną. — Liczba mężów ludu izraelskiego:
Ezdrasza 2  3 synów Pareosza — dwa tysiące stu siedemdziesięciu dwu,
Ezdrasza 2  4 synów Szefatiasza — trzystu siedemdziesięciu dwu,
Ezdrasza 2  5 synów Aracha — siedemset siedemdziesięciu pięciu,
Ezdrasza 2  6 synów Pachat-Moaba z linii synów Jozuego i Joaba — dwa tysiące osiemset dwunastu,
Ezdrasza 2  7 synów Elama- tysiąc dwieście pięćdziesięciu czterech,
Ezdrasza 2  8 synów Zattu — dziewięćset czterdziestu pięciu,
Ezdrasza 2  9 synów Zacheusza — siedemset sześćdziesięciu,
Ezdrasza 2 10 synów Baniego — sześćset czterdziestu dwu,
Ezdrasza 2 11 synów Bebaja — sześćset dwudziestu trzech,
Ezdrasza 2 12 synów Azgada — tysiąc dwieście dwudziestu dwu,
Ezdrasza 2 13 synów Adonikama — sześćset sześćdziesięciu sześciu,
Ezdrasza 2 14 synów Bigwaja — dwa tysiące pięćdziesięciu sześciu,
Ezdrasza 2 15 synów Adina — czterystu pięćdziesięciu czterech,
Ezdrasza 2 16 synów Atera z linii Ezechiasza — dziewięćdziesięciu ośmiu, synów Azzura — czterystu trzydziestu dwu, synów Hodiasza — stu jeden,
Ezdrasza 2 17 synów Besaja — trzystu dwudziestu trzech,
Ezdrasza 2 18 synów Charifa — stu dwunastu,
Ezdrasza 2 19 synów Chaszuma — dwustu dwudziestu trzech,
Ezdrasza 2 20 synów Gibbara — dziewięćdziesięciu pięciu,
Ezdrasza 2 21 mężów z Betlejem — stu dwudziestu trzech,
Ezdrasza 2 22 mężów z Netofy — pięćdziesięciu sześciu,
Ezdrasza 2 23 mężów z Anatot — stu dwudziestu ośmiu,
Ezdrasza 2 24 mężów z Bet-Azmawet — czterdziestu dwu,
Ezdrasza 2 25 mężów z Kiriat-Jearim, Kefiry i Beerot — siedemset czterdziestu trzech,
Ezdrasza 2 26 mężów z Rama i Geba- sześćset dwudziestu jeden,
Ezdrasza 2 27 mężów z Mikmas — stu dwudziestu dwu,
Ezdrasza 2 28 mężów z Betel i Aj — dwustu dwudziestu trzech,
Ezdrasza 2 29 synów Nebo — pięćdziesięciu dwu,
Ezdrasza 2 30 synów Magbisza — stu pięćdziesięciu sześciu,
Ezdrasza 2 31 synów drugiego Elama — tysiąc dwustu pięćdziesięciu czterech,
Ezdrasza 2 32 synów Charima — trzystu dwudziestu,
Ezdrasza 2 33 mężów z Lod, Chadid i Ono — siedemset dwudziestu pięciu,
Ezdrasza 2 34 mężów z Jerycha — trzystu czterdziestu pięciu,
Ezdrasza 2 35 synów Senai — trzy tysiące sześciuset trzydziestu.
Ezdrasza 2 36 Kapłani: synów Jedajasza z domu Jozuego — dziewięćset siedemdziesięciu trzech,
Ezdrasza 2 37 synów Immera — tysiąc pięćdziesięciu dwu,
Ezdrasza 2 38 synów Paszchura — tysiąc dwustu czterdziestu siedmiu,
Ezdrasza 2 39 synów Charima — tysiąc siedemnastu.
Ezdrasza 2 40 Lewici: synów Jozuego z linii Kadmiela, Binnuja, Hodawiasza- siedemdziesięciu czterech. —
Ezdrasza 2 41 Śpiewacy: synów Asafa — stu dwudziestu ośmiu.
Ezdrasza 2 42 Odźwierni: synów Szalluma, synów Atera, synów Talmona, synów Akkuba, synów Chatity, synów Szobaja: wszystkich razem — stu trzydziestu dziewięciu.
Ezdrasza 2 43 Niewolnicy świątyni: synowie Sichy, synowie Chasufy, synowie Tabbaota,
Ezdrasza 2 44 synowie Kerosa, synowie Sii, synowie Padona,
Ezdrasza 2 45 synowie Lebany, synowie Chagaby, synowie Akkuba,
Ezdrasza 2 46 synowie Chagaba, synowie Szamlaja, synowie Chanana,
Ezdrasza 2 47 synowie Giddela, synowie Gachara, synowie Reajasza,
Ezdrasza 2 48 synowie Resina, synowie Nekody, synowie Gazzama,
Ezdrasza 2 49 synowie Uzzy, synowie Paseacha, synowie Besaja,
Ezdrasza 2 50 synowie Asny, synowie Meunitów, synowie Nefisytów,
Ezdrasza 2 51 synowie Bakbuka, synowie Chakufy, synowie Charchura,
Ezdrasza 2 52 synowie Basluta, synowie Mechidy, synowie Charszy,
Ezdrasza 2 53 synowie Barkosa, synowie Sisery, synowie Temacha,
Ezdrasza 2 54 synowie Nesjacha, synowie Chatify. —
Ezdrasza 2 55 Synowie niewolników Salomona: synowie Sotaja, synowie Hassofereta, synowie Perudy,
Ezdrasza 2 56 synowie Jaali, synowie Darkona, synowie Giddela,
Ezdrasza 2 57 synowie Szefatiasza, synowie Chattila, synowie Pocheret-Hassebajima, synowie Amiego. —
Ezdrasza 2 58 Wszystkich niewolników świątyni i synów niewolników Salomona — trzystu dziewięćdziesięciu dwu.
Ezdrasza 2 59 A oto ci, którzy wyszli z Tel-Melach, Tel-Charsza, Kerub, Addan, Immer, lecz nie mogli udowodnić, że ród ich i pochodzenie wywodzi się z Izraela:
Ezdrasza 2 60 synów Delajasza, synów Tobiasza, synów Nekody — sześciuset pięćdziesięciu dwu. —
Ezdrasza 2 61 A z kapłanów: synowie Chobajasza, synowie Hakkosa, synowie Barzillaja, który wziął za żonę jedną z córek Barzillaja Gileadyty i przybrał jego imię.
Ezdrasza 2 62 Ci szukali swego rodowodu, lecz go nie odnaleziono; toteż zostali oni jako nieczyści wykluczeni z kapłaństwa,
Ezdrasza 2 63 a namiestnik zakazał im spożywać z pokarmów najświętszych, aż się zjawi kapłan dla urim i tummim.
Ezdrasza 2 64 Cała ta wyprawa razem liczyła czterdzieści dwa tysiące trzysta sześćdziesiąt osób,
Ezdrasza 2 65 oprócz ich niewolników i niewolnic; tych było siedem tysięcy trzysta trzydzieści siedem; mieli oni też dwustu śpiewaków i śpiewaczek. —
Ezdrasza 2 66 Koni mieli oni siedemset trzydzieści sześć, mułów — dwieście czterdzieści pięć,
Ezdrasza 2 67 wielbłądów — czterysta trzydzieści pięć, osłów — sześć tysięcy siedemset dwadzieścia.
Ezdrasza 2 68 A niektórzy z naczelników rodów — przy wejściu swym do domu Jahwe w Jerozolimie — złożyli dary dla domu Bożego, aby odbudowano go na dawnym miejscu.
Ezdrasza 2 69 Według zamożności swej dali do skarbca na dzieło kultu: sześćdziesiąt jeden tysięcy drachm złota, pięć tysięcy min srebra oraz sto szat kapłańskich.
Ezdrasza 2 70 Kapłani, lewici i część ludu osiedlili się w Jerozolimie, a śpiewacy, odźwierni i niewolnicy świątyni — w miastach swoich; również cała reszta Izraela osiedliła się w swoich miastach.

Ezdrasza 3  1 Gdy nadszedł siódmy miesiąc — a Izraelici mieszkali już w miastach swoich — wtedy zgromadził się cały lud jak jeden mąż w Jerozolimie.
Ezdrasza 3  2 A Jozue, syn Josadaka, i bracia jego kapłani, oraz Zorobabel, syn Szealtiela, i bracia jego przystąpili do zbudowania ołtarza Boga izraelskiego, aby na nim złożyć całopalenia, jak przepisano w Prawie Mojżesza, męża Bożego.
Ezdrasza 3  3 I na dawnym fundamencie wznieśli ołtarz, podczas gdy niebezpieczeństwo groziło im ze strony narodów pogranicznych, i złożyli na nim całopalenia dla Jahwe, całopalenia ranne i wieczorne. — Potem obchodzili Święto Kuczek
Ezdrasza 3  4 według przepisu i złożyli ofiary codzienne w liczbie wyznaczonej, zgodnie z wymaganą należnością codzienną. —
Ezdrasza 3  5 Następnie — oprócz całopalenia nieustającego — składali ofiary w szabaty, w dni nowiu i we wszystkie święte uroczystości Jahwe oraz zawsze, gdy ktoś dał dobrowolną ofiarę dla Jahwe.
Ezdrasza 3  6 Od pierwszego dnia miesiąca siódmego zaczęli składać całopalenia dla Jahwe — ale fundamenty świątyni Jahwe nie były jeszcze założone.
Ezdrasza 3  7 Dali więc pieniędzy kamieniarzom i cieślom oraz żywności, napoju i oliwy Sydończykom i Tyryjczykom, by sprowadzili drzewo cedrowe z Libanu morzem do Jafy na mocy pozwolenia, udzielonego im przez Cyrusa, króla perskiego.
Ezdrasza 3  8 A w drugim roku od przybycia ich do domu Bożego w Jerozolimie, w drugim miesiącu: Zorobabel, syn Szealtiela, i Jozue, syn Josadaka, i szereg braci ich: kapłanów i lewitów oraz wszyscy, którzy przyszli z niewoli do Jerozolimy, zabrali się do dzieła i powołali lewitów od dwudziestego roku wzwyż do pilnowania pracy około domu Jahwe.
Ezdrasza 3  9 I przystąpił Jozue, synowie i bracia jego: Kadmiel, Binnuj i Hodawiasz wspólnie do kierowania wykonującymi pracę około domu Bożego lewitami: synami Chenadada, ich synami i braćmi.
Ezdrasza 3 10 A gdy budowniczowie założyli fundamenty świątyni Jahwe, wtedy wystąpili kapłani w szatach uroczystych, z trąbami, i lewici, synowie Asafa, z cymbałami, by według zarządzenia Dawida, króla izraelskiego, chwalić Jahwe;
Ezdrasza 3 11 i zaśpiewali, chwaląc Jahwe i dziękując Mu: Dobry On; na wieki trwa Jego łaskawość dla Izraela. A cały lud podniósł na chwałę Jahwe krzyk głośny z powodu założenia fundamentów domu Jahwe. —
Ezdrasza 3 12 A wielu starców spośród kapłanów, lewitów i naczelników rodów, którzy dawniej widzieli dom pierwszy, przy zakładaniu fundamentów tego domu na ich oczach płakało głośno; wielu natomiast wybuchło głośnym krzykiem z radości.
Ezdrasza 3 13 I nie można było odróżnić głośnego krzyku radości od głośnego płaczu ludu, albowiem lud ten podniósł wrzawę tak wielką, że głos ten było słychać z daleka.

Ezdrasza 4  1 Gdy wrogowie Judy i Beniamina usłyszeli, że wygnańcy budują świątynię dla Jahwe, Boga izraelskiego,
Ezdrasza 4  2 przystąpili do Zorobabela, do Jozuego oraz do przedstawicieli rodów i rzekli do nich: "Chcemy budować z wami, albowiem czcimy Boga waszego jak wy i Jemu składamy ofiary od czasów Asarhaddona, króla asyryjskiego, który nas tu sprowadził". —
Ezdrasza 4  3 Lecz Zorobabel, Jozue i pozostali naczelnicy rodów izraelskich im odpowiedzieli: "Nie wolno wam razem z nami budować domu dla Boga naszego, ale my sami budować będziemy dla Jahwe, Boga izraelskiego, jak nam rozkazał Cyrus, król perski".
Ezdrasza 4  4 I oto ludność miejscowa tłumiła zapał Judejczyków i odstraszała ich od budowy
Ezdrasza 4  5 i by zamiar ich udaremnić, przekupywano przeciwko nim radców przez cały czas panowania Cyrusa, króla perskiego, aż do panowania Dariusza, króla perskiego.
Ezdrasza 4  6 Za panowania Kserksesa, na początku jego rządów napisano oskarżenie na mieszkańców Judy i Jerozolimy.
Ezdrasza 4  7 A za czasów Artakserksesa Biszelam, Mitredat, Tabeel i pozostali towarzysze jego wystosowali pismo do Artakserksesa, króla perskiego; litery tego dokumentu były napisane po aramejsku i ułożony był on po aramejsku.
Ezdrasza 4  8 Komendant Rechum i pisarz Szimszaj napisali do króla Artakserksesa przeciw Jerozolimie list tej treści.
Ezdrasza 4  9 Oto: Komendant Rechum, pisarz Szimszaj i pozostali ich towarzysze: sędziowie, posłowie, pisarze, Persowie, ludzie z Erek, z Babilonu, z Suzy — to jest Elamici —
Ezdrasza 4 10 i reszta narodów, które uprowadził wielki i dostojny Asnappar i osiedlił je w miastach Samarii i w reszcie krain transeufratejskich. I dalej:
Ezdrasza 4 11 To jest odpis listu, który oni posłali do niego: "Do króla Artakserksesa — słudzy twoi, mężowie z Transeufratei. Otóż:
Ezdrasza 4 12 Niech król przyjmie do wiadomości, że Żydzi, którzy od ciebie wyszli i przybyli do nas, do Jerozolimy, odbudowują to buntownicze i niegodziwe miasto, naprawili mury; i fundamenty domów są założone.
Ezdrasza 4 13 Otóż: Niech król przyjmie do wiadomości, że jeżeli to miasto będzie odbudowane, a mury jego naprawione, to oni podatku, daniny ani cła nie uiszczą i to w końcu królom przyniesie szkodę.
Ezdrasza 4 14 Otóż: Ponieważ mamy obowiązki wobec dworu i nie przystoi nam patrzeć na ograbianie króla, dlatego posyłamy królowi to powiadomienie.
Ezdrasza 4 15 Niech kto odszuka w kronikach twoich przodków, a znajdziesz w nich wiadomość, że to miasto jest miastem buntowniczym, które przynosi królom i prowincjom szkodę, a rozruchy wznieca się w nim od dawien dawna; dlatego zburzone zostało to miasto.
Ezdrasza 4 16 Powiadamiamy króla, że jeśli to miasto będzie odbudowane, a mury jego będą naprawione, wtedy udziału w Transeufratei mieć nie będziesz".
Ezdrasza 4 17 Król przysłał takie rozstrzygnięcie: "Komendantowi Rechumowi, pisarzowi Szimszajowi i pozostałym ich towarzyszom, którzy mieszkają w Samarii i w pozostałych krainach transeufratejskich, pozdrowienie". I dalej:
Ezdrasza 4 18 "Dokument, któryście nam przysłali, został przede mną w przekładzie odczytany.
Ezdrasza 4 19 Przeze mnie został wydany rozkaz, by szukano. I znaleziono, że to miasto od dawien dawna przeciwko królom powstaje, a bunt i rozruchy w nim są wzniecane.
Ezdrasza 4 20 I królowie potężni panowali nad Jerozolimą i rządzili całą Transeufrateą, i odstawiano im podatek, daninę i cło. —
Ezdrasza 4 21 Zatem wydajcie zarządzenie, by powstrzymać tych ludzi: to miasto nie ma być odbudowane, dopóki taki rozkaz nie będzie wydany przeze mnie.
Ezdrasza 4 22 A strzeżcie się, by nie dopuścić się w tym zaniedbania, ażeby nie wzrosła strata na szkodę królów".
Ezdrasza 4 23 Wtedy — skoro odpis dokumentu króla Artakserksesa został przeczytany przed komendantem Rechumem, pisarzem Szimszajem i ich towarzyszami — poszli oni pospiesznie do Żydów w Jerozolimie, by pod groźbą użycia siły zakazać im dalszej pracy.
Ezdrasza 4 24 Już kiedyś stanęła praca nad domem Bożym w Jerozolimie i przerwano ją aż do drugiego roku panowania Dariusza, króla perskiego.

Ezdrasza 5  1 Wtedy Aggeusz i Zachariasz, syn Iddo, prorocy, ogłosili Żydom w Judzie i w Jerozolimie proroctwo w imieniu Boga izraelskiego, który nad nimi czuwał.
Ezdrasza 5  2 Zatem Zorobabel, syn Szealtiela, i Jozue, syn Josadaka, zabrali się do rozpoczęcia budowy domu Bożego w Jerozolimie, a z nimi byli prorocy Boga, którzy ich zachęcali.
Ezdrasza 5  3 Wówczas przyszedł do nich Tattenaj, namiestnik Transeufratei, i Sztarboznaj oraz towarzysze ich i tak im mówili: "Kto wam kazał dom ten budować i to oszalowanie wykończyć?"
Ezdrasza 5  4 Następnie tak ich pytali: "Jak się nazywają ludzie, którzy wznoszą tę budowlę?"
Ezdrasza 5  5 Ale oko Boga ich czuwało nad starszyzną żydowską, tak że ich od budowania nie powstrzymali, aż by po nadejściu doniesienia do Dariusza doręczono dokument w tej sprawie.
Ezdrasza 5  6 Odpis listu, który Tattenaj, namiestnik Transeufratei, i Sztarboznaj oraz towarzysze jego, Persowie w Transeufratei, posłali do króla Dariusza.
Ezdrasza 5  7 Posłali do niego doniesienie, w którym tak było napisane: "Królowi Dariuszowi — wszelkiego szczęścia!
Ezdrasza 5  8 Niech król przyjmie do wiadomości, żeśmy się udali do domu Boga wielkiego w krainie judzkiej. Jest on odbudowywany z kamienia ciosowego i drzewo przykłada się do ścian. Ta robota jest starannie wykonywana i posuwa się naprzód. —
Ezdrasza 5  9 Wtedy zapytaliśmy owych starszych, mówiąc do nich tak: "Kto wam kazał dom ten budować i to oszalowanie wykończyć?"
Ezdrasza 5 10 Również pytaliśmy ich o ich imiona, by cię powiadomić. Toteż podajemy imiona mężów stojących na ich czele.
Ezdrasza 5 11 I odpowiedzieli nam w sposób następujący: Myśmy sługami Boga nieba i ziemi i odbudowujemy dom, który — niegdyś wzniesiony — stał przez wiele lat, a wielki król izraelski zbudował go i wykończył.
Ezdrasza 5 12 Ponieważ jednak przodkowie nasi rozgniewali Boga niebios, wydał ich Chaldejczykowi Nabuchodonozorowi, królowi babilońskiemu. On zburzył ten dom, a lud uprowadził do Babilonu.
Ezdrasza 5 13 Ale w pierwszym roku Cyrusa, króla babilońskiego, kazał król ten odbudować ten dom Boży.
Ezdrasza 5 14 Również co do złotych i srebrnych sprzętów domu Bożego, które Nabuchodonozor zabrał ze świątyni w Jerozolimie i przeniósł je do świątyni w Babilonie — to król Cyrus wydobył je ze świątyni w Babilonie i wręczył je pewnemu mężowi, imieniem Szeszbassar, którego ustanowił namiestnikiem
Ezdrasza 5 15 i któremu rzekł: "Weź te sprzęty; idź złożyć je w świątyni w Jerozolimie, a dom Boży ma być odbudowany na dawnym miejscu".
Ezdrasza 5 16 Zatem ów Szeszbassar przyszedł i założył fundamenty domu Bożego w Jerozolimie. Odtąd aż do dziś buduje się go, lecz jeszcze nie jest on ukończony.
Ezdrasza 5 17 A teraz: jeśli się królowi podoba, niech przeprowadzą poszukiwania w skarbcach królewskich tamże w Babilonie: czy rzeczywiście został przez króla Cyrusa wydany rozkaz odbudowy tego domu Bożego w Jerozolimie, a rozstrzygnięcie królewskie w tej sprawie niech nam przyślą.

Ezdrasza 6  1 Wtedy król Dariusz kazał szukać w babilońskiej bibliotece, w której przechowuje się też skarby.
Ezdrasza 6  2 I znaleziono w Ekbatanie, twierdzy w prowincji Medii, pewien zwój, w którym tak było napisane: "Zapisek historyczny:
Ezdrasza 6  3 W roku pierwszym króla Cyrusa tenże król wydał taki rozkaz: Sprawa domu Bożego w Jerozolimie: Dom ten ma być odbudowany jako miejsce dla zabijających ofiary krwawe i dla składających Bogu ofiary zapalne. Długość jego — sześćdziesiąt łokci, szerokość jego — dwadzieścia łokci, wysokość jego — trzydzieści łokci;
Ezdrasza 6  4 układów z kamienia ciosowego — trzy, i z drzewa — układ jeden. Koszty będą pokryte ze skarbu królewskiego. —
Ezdrasza 6  5 Również złote i srebrne sprzęty domu Bożego, które Nabuchodonozor zabrał ze świątyni w Jerozolimie i przeniósł do Babilonu, zwróci się, tak że one przyjdą na dawne miejsce do świątyni w Jerozolimie i będą złożone w domu Bożym".
Ezdrasza 6  6 "Zatem Tattenaju, namiestniku Transeufratei, Sztarboznaju wraz z waszymi towarzyszami perskimi w Transeufratei — trzymajcie się z dala od tego miejsca.
Ezdrasza 6  7 Pozwólcie namiestnikowi Żydów i starszyźnie żydowskiej pracować nad tym domem Bożym. Niech odbudują ten dom Boży na dawnym miejscu.
Ezdrasza 6  8 I przeze mnie wydane jest rozporządzenie, jak macie się odnosić do owej starszyzny żydowskiej przy budowie owego domu Bożego, mianowicie: z dochodów królewskich, płynących z podatku Transeufratei, dokładnie bez zawieszenia mają być owym mężom wypłacone koszty.
Ezdrasza 6  9 A jeśli potrzeba też cielców, baranów i jagniąt na całopalenia dla Boga niebios — oprócz pszenicy, soli, wina i oliwy: według żądania kapłanów w Jerozolimie ma im to być niechybnie co dzień dostarczane,
Ezdrasza 6 10 aby oni składali miłe ofiary Bogu niebios i modlili się za życie króla i jego synów. —
Ezdrasza 6 11 I przeze mnie wydane jest rozporządzenie: O ile ktoś przekroczy ten rozkaz, to z domu jego wyrwana będzie belka, a on zawiśnie do niej przybity, dom zaś jego za to będzie zamieniony na rumowisko.
Ezdrasza 6 12 A Bóg, który tam zgotował przybytek dla imienia swego, niech wraz z ludem strąci każdego króla, który ośmieliłby się przeciwdziałać, burząc ten dom Boży w Jerozolimie. Ja, Dariusz, wydałem ten rozkaz: niech będzie on dokładnie wykonany".
Ezdrasza 6 13 Wtedy dokładnie tak, jak rozporządził król Dariusz, postąpili Tattenaj, namiestnik Transeufratei, Sztarboznaj i ich towarzysze.
Ezdrasza 6 14 A starszyzna żydowska budowała z powodzeniem dzięki proroctwu Aggeusza proroka i Zachariasza, syna Iddo, i doprowadzili budowę do skutku zgodnie z rozkazem Boga izraelskiego i z rozporządzeniem Cyrusa i Dariusza — oraz Artakserksesa, króla perskiego.
Ezdrasza 6 15 I dom ten był gotowy na dwudziesty trzeci dzień miesiąca Adar — był to rok szósty panowania króla Dariusza.
Ezdrasza 6 16 I Izraelici: kapłani, lewici i reszta wysiedleńców radośnie obchodzili poświęcenie tego domu Bożego.
Ezdrasza 6 17 I na poświęcenie tego domu Bożego ofiarowali: sto cielców, dwieście baranów, czterysta jagniąt, a jako ofiarę przebłagalną za całego Izraela — dwanaście kozłów według liczby pokoleń izraelskich.
Ezdrasza 6 18 I do służby Bożej w Jerozolimie ustanowili kapłanów według ich oddziałów, a lewitów według ich ugrupowań zgodnie z przepisem księgi Mojżeszowej.
Ezdrasza 6 19 Czternastego dnia miesiąca pierwszego wysiedleńcy obchodzili Paschę.
Ezdrasza 6 20 Lewici bowiem jak jeden mąż oczyścili się; wszyscy oni byli teraz czyści i zabili Paschę dla wszystkich wysiedleńców, dla braci swoich kapłanów i dla siebie.
Ezdrasza 6 21 I spożyli Paschę Izraelici, którzy wrócili z wygnania, oraz wszyscy, którzy od nieczystości narodów tego kraju odwrócili się ku nim, by szukać Jahwe, Boga izraelskiego.
Ezdrasza 6 22 I przez siedem dni radośnie obchodzili Święto Przaśników, gdyż Jahwe rozradował ich, zwracając serce króla asyryjskiego ku nim, by ich wspierał przy pracy około domu Boga, Boga izraelskiego.

Ezdrasza 7  1 Po tych wydarzeniach wystąpił za panowania Artakserksesa, króla perskiego, Ezdrasz, syn Serajasza, syna Azariasza, syna Chilkiasza,
Ezdrasza 7  2 syna Szalluma, syna Sadoka, syna Achituba,
Ezdrasza 7  3 syna Amariasza, syna Azariasza, syna Jochanana, syna Azariasza, syna Achimaasa, syna Sadoka, syna Achituba, syna Amariasza, syna Merajota,
Ezdrasza 7  4 syna Zerachiasza, syna Uzzjego, syna Bukkiego,
Ezdrasza 7  5 syna Abiszuy, syna Pinchasa, syna Eleazara, syna Aarona arcykapłana.
Ezdrasza 7  6 Ten to Ezdrasz wyszedł z Babilonu; a był on uczonym, biegłym w Prawie Mojżeszowym, które nadał Jahwe, Bóg izraelski. I ponieważ ręka Jahwe, Boga jego, nad nim czuwała, spełnił mu król wszelkie jego życzenia.
Ezdrasza 7  7 Wyszła również w siódmym roku króla Artakserksesa gromada Izraelitów, kapłanów, lewitów, śpiewaków, odźwiernych i niewolników świątyni do Jerozolimy.
Ezdrasza 7  8 I przybył Ezdrasz do Jerozolimy w miesiącu piątym — był to siódmy rok tego króla:
Ezdrasza 7  9 albowiem pierwszego dnia miesiąca pierwszego nastąpił początek podróży z Babilonu, a pierwszego dnia miesiąca piątego przybył Ezdrasz do Jerozolimy, ponieważ łaskawa ręka Boga jego nad nim czuwała.
Ezdrasza 7 10 Ezdrasz bowiem mocno postanowił badać i wykonywać Prawo Jahwe oraz uczyć w Izraelu ustawy i ładu.
Ezdrasza 7 11 A oto odpis dokumentu, który król Artakserkses wręczył Ezdraszowi, kapłanowi i uczonemu, znawcy słów przykazań Jahwe i ustaw jego dla Izraela.
Ezdrasza 7 12 "Artakserkses, król królów, Ezdraszowi, kapłanowi, znawcy Prawa Boga niebios. — Załatwiono. — Otóż:
Ezdrasza 7 13 Przeze mnie został wydany rozkaz: Każdy z narodu izraelskiego, z kapłanów jego i lewitów w moim państwie, który ma zamiar iść z tobą do Jerozolimy, niech idzie.
Ezdrasza 7 14 Albowiem przez króla i jego siedmiu radców jesteś wysłany, by na podstawie Prawa Boga twego, które posiadasz, zbadać stosunki w Judzie i w Jerozolimie
Ezdrasza 7 15 oraz by zanieść srebro i złoto, które król i radcy jego dobrowolnie złożyli Bogu izraelskiemu, którego przybytek jest w Jerozolimie,
Ezdrasza 7 16 wraz z całym srebrem i złotem, które w całej prowincji Babel otrzymasz, razem z darowizną ludu i kapłanów, którą oni dobrowolnie ofiarują dla domu Boga swego w Jerozolimie.
Ezdrasza 7 17 Przeto za te pieniądze uczciwie zakupisz cielców, baranów, jagniąt oraz przynależne ofiary z pokarmów i płynów, abyś je złożył na ołtarzu domu Boga waszego w Jerozolimie.
Ezdrasza 7 18 A co ty i bracia twoi zechcecie uczynić z resztą srebra i złota, to czyńcie zgodnie z wolą Boga waszego.
Ezdrasza 7 19 I sprzęty, które przekazuje się tobie dla kultu w domu Boga twojego, oddaj przed Bogiem w Jerozolimie.
Ezdrasza 7 20 A resztę kosztów na dom Boga twego, jakie wypadnie ci pokryć, pokryjesz ze skarbu królewskiego.
Ezdrasza 7 21 I przeze mnie, króla Artakserksesa, został wydany rozkaz do wszystkich skarbników w Transeufratei: "Wszystko, czego od was żądać będzie kapłan Ezdrasz, znawca Prawa Boga niebios, ma być dokładnie wykonane
Ezdrasza 7 22 aż do stu talentów srebra, stu kor pszenicy, stu bat wina, stu bat oliwy, a soli bez ograniczenia.
Ezdrasza 7 23 Wszystko, co jest z rozkazu Boga niebios, ma być gorliwie dla domu Boga niebios wykonane, aby nie rozgorzał gniew na państwo króla i jego synów.
Ezdrasza 7 24 Również ogłasza się wam: O ile chodzi o wszystkich kapłanów, lewitów, śpiewaków, odźwiernych, niewolników świątyni i sługi tego domu Bożego, to nie wolno na nich nakładać podatku, daniny ani cła".
Ezdrasza 7 25 A ty, Ezdraszu, ustanów według mądrego Prawa Boga twojego, które posiadasz, urzędników i sędziów, którzy sądzić będą cały lud w Transeufratei, to jest wszystkich, którzy znają Prawo Boga twojego; a tych, którzy nie znają, macie pouczyć.
Ezdrasza 7 26 I każdy, kto nie wykona Prawa Boga twojego albo rozkazu królewskiego, będzie niechybnie skazany na śmierć albo na wygnanie, albo na karę pieniężną, albo na więzienie".
Ezdrasza 7 27 Uwielbiony niech będzie Jahwe, Bóg ojców naszych, który tak pokierował umysłem króla, by uświetnić dom Jahwe w Jerozolimie,
Ezdrasza 7 28 i który u króla, radców jego i wszystkich możnych dostojników królewskich zjednał mi życzliwość. A ja, ponieważ ręka Jahwe, Boga mojego, nade mną czuwała, nabrałem otuchy i ściągnąłem z Izraela naczelników, by poszli ze mną.

Ezdrasza 8  1 Oto naczelnicy rodowi tych mężów, którzy za panowania króla Artakserksesa wyszli ze mną z Babilonu, oraz ich rodowód:
Ezdrasza 8  2 z synów Pinchasa: Gerszom, z synów Itamara: Daniel, z synów Dawida: Chattusz,
Ezdrasza 8  3 syn Szekaniasza, z synów Parosza: Zachariasz, z którym zapisanych było stu pięćdziesięciu mężczyzn,
Ezdrasza 8  4 z synów Pachat-Moaba: Elioenaj, syn Zerachiasza, a z nim dwustu mężczyzn,
Ezdrasza 8  5 z synów Zattua: Szekaniasz, syn Jachaziela, a z nim trzystu mężczyzn,
Ezdrasza 8  6 z synów Adina: Ebed, syn Jonatana, a z nim pięćdziesięciu mężczyzn,
Ezdrasza 8  7 z synów Elama: Izajasz, syn Ataliasza, a z nim siedemdziesięciu mężczyzn,
Ezdrasza 8  8 z synów Szefatiasza: Zebadiasz, syn Mikaela, a z nim osiemdziesięciu mężczyzn,
Ezdrasza 8  9 z synów Joaba: Obadiasz, syn Jechiela, a z nim dwustu osiemnastu mężczyzn,
Ezdrasza 8 10 z synów Baniego: Szelomit, syn Josifiasza, a z nim stu sześćdziesięciu mężczyzn,
Ezdrasza 8 11 z synów Bebaja: Zachariasz, syn Bebaja, a z nim dwudziestu ośmiu mężczyzn,
Ezdrasza 8 12 z synów Azgada: Jochanan, syn Hakkatana, a z nim stu dziesięciu mężczyzn,
Ezdrasza 8 13 z synów Adonikama: ostatni, a oto ich imiona: Elifelet, Jejel i Szemajasz, a z nimi sześćdziesięciu mężczyzn,
Ezdrasza 8 14 i z synów Bigwaja: Utaj, syn Zabbuda, a z nim siedemdziesięciu mężczyzn.
Ezdrasza 8 15 I zebrałem ich nad płynącą ku Ahawa rzeką. I gdy tam przez trzy dni obozowaliśmy, stwierdziłem obecność tylko ludu i kapłanów, lecz nie znalazłem tam żadnego lewity.
Ezdrasza 8 16 Toteż wyprawiłem Eliezera, Ariela, Szemajasza, Elnatana, Jariba, Elnatana, Natana, Zachariasza i Meszullama jako naczelników doświadczonych
Ezdrasza 8 17 i skierowałem ich do Iddo, naczelnika w miejscowości Kasifia, i przez nich kazałem powiedzieć Iddo i braciom jego, osiadłym w miejscowości Kasifia, by sprowadzili nam sługi dla domu Boga naszego.
Ezdrasza 8 18 I ponieważ łaskawa ręka Boga naszego czuwała nad nami, przyprowadzili nam męża mądrego spośród synów Machliego, syna Lewiego, syna Izraela, mianowicie Szerebiasza wraz z synami jego i braćmi: osiemnaście osób,
Ezdrasza 8 19 dalej Chaszabiasza, a z nim, spośród synów Merariego: brata jego Izajasza i synów ich: dwadzieścia osób,
Ezdrasza 8 20 a spośród niewolników świątyni, których Dawid i książęta dali na posługę lewitom: osób dwieście dwadzieścia; wszyscy oni zostali spisani imiennie.
Ezdrasza 8 21 I tam — nad rzeką Ahawa — ogłosiłem post, byśmy się umartwili przed Bogiem naszym, celem uproszenia od Niego szczęśliwej drogi dla nas, dla dzieci naszych i dla całego dobytku naszego.
Ezdrasza 8 22 Wstydziłem się bowiem prosić króla o siłę zbrojną i jazdę, by w drodze nas ratowała od nieprzyjaciela; natomiast powiedzieliśmy królowi: "Ręka Boga naszego czuwa łaskawie nad wszystkimi, którzy do Niego się zwracają; a srogi gniew Jego kieruje się przeciw wszystkim, którzy od Niego odchodzą".
Ezdrasza 8 23 Pościliśmy więc i błagaliśmy Boga naszego o to. I dał się nam uprosić.
Ezdrasza 8 24 Wtedy wydzieliłem spośród przywódców kapłanów: dwunastu; dalej Szerebiasza i Chaszabiasza, a z nimi spośród braci ich — dziesięciu,
Ezdrasza 8 25 i odważyłem im srebro, złoto i sprzęty, ową darowiznę dla domu Boga naszego, którą ofiarowali: król, radcy jego, książęta jego i cały tam obecny Izrael.
Ezdrasza 8 26 I odważyłem im sześćset pięćdziesiąt talentów srebra i sto sprzętów srebrnych, każdy po dwa talenty; sto talentów złota,
Ezdrasza 8 27 pucharów złotych dwadzieścia, każdy po tysiąc darejków, i sprzętów ze wspaniałego złocistego spiżu: dwa — przedmioty cenne jak złoto.
Ezdrasza 8 28 I powiedziałem im: "Wyście poświęceni dla Jahwe i te sprzęty są poświęcone, i to srebro, i złoto jest darowizną dla Jahwe, Boga ojców naszych.
Ezdrasza 8 29 Strzeżcie tego pilnie, aż odważycie to przed przywódcami kapłanów i lewitów oraz przed przywódcami rodów izraelskich w Jerozolimie, w owych komnatach domu Jahwe".
Ezdrasza 8 30 Wtedy kapłani i lewici odebrali odważone srebro, złoto i sprzęty, aby je przynieść do Jerozolimy do domu Boga naszego.
Ezdrasza 8 31 I od rzeki Ahawa wyruszyliśmy dwunastego dnia miesiąca pierwszego, aby się udać do Jerozolimy. A ręka Boga naszego czuwała nad nami i On uchronił nas w drodze od wrogów i rozbójników.
Ezdrasza 8 32 Gdyśmy przybyli do Jerozolimy, wypoczywaliśmy tam przez trzy dni.
Ezdrasza 8 33 Czwartego dnia w domu Boga naszego odważono srebro, złoto i sprzęty; te przedmioty — w obecności Eleazara, syna Pinchasa, jak i lewitów: Jozabada, syna Jozuego, i Noadiasza, syna Binnuja — zostały przekazane kapłanowi Meremotowi, synowi Uriasza —
Ezdrasza 8 34 w całości według liczby i wagi; równocześnie zostało spisane wszystko, co odważono.
Ezdrasza 8 35 Powracający z niewoli wygnańcy złożyli Bogu Izraela jako całopalenia: dwanaście cielców za całego Izraela, dziewięćdziesiąt sześć baranów, siedemdziesiąt dwa jagnięta, dwanaście kozłów za grzech — to wszystko jako całopalenie dla Jahwe. —
Ezdrasza 8 36 I wręczyli rozporządzenia króla satrapom królewskim i namiestnikom Transeufratei, a ci udzielili pomocy ludowi oraz domowi Bożemu.

Ezdrasza 9  1 Po dokonaniu tego zbliżyli się do mnie książęta z tymi słowami: "Lud izraelski, kapłani i lewici nie trzymali się z dala od narodów tych krain, jak i od ich okropności, mianowicie z dala od Kananejczyków, Chetytów, Peryzzytów, Jebusytów, Ammonitów, Moabitów, Egipcjan i Amorytów,
Ezdrasza 9  2 lecz spośród córek ich wzięli dla siebie i dla synów swoich żony, tak że ród święty zmieszał się z narodami tych krain; a książęta i zwierzchnicy przodowali w tym wiarołomstwie ".
Ezdrasza 9  3 Gdy tę wieść usłyszałem, rozdarłem swoją szatę i płaszcz, wyrywałem sobie włosy z głowy i brody i wstrząśnięty usiadłem.
Ezdrasza 9  4 Wtedy zebrali się dokoła mnie wszyscy, którzy z powodu tego wiarołomstwa wygnańców lękali się gróźb Boga izraelskiego. A ja wstrząśnięty siedziałem aż do ofiary wieczornej.
Ezdrasza 9  5 W czasie ofiary wieczornej wstałem z upokorzenia swego w rozdartej szacie i płaszczu, padłem na kolana, wyciągnąłem dłonie do Jahwe, Boga mojego,
Ezdrasza 9  6 i rzekłem: "Boże mój! Bardzo się wstydzę, Boże mój, podnieść twarz do Ciebie, albowiem przestępstwa nasze wzrosły powyżej głowy, a wina nasza wzbiła się do nieba.
Ezdrasza 9  7 Od dni ojców naszych aż po dziś dzień ciąży na nas wielka wina. My, królowie nasi, kapłani nasi zostaliśmy wydani za nasze przestępstwa pod władzę królów krain tych pod miecz, w niewolę, na złupienie i na publiczne pośmiewisko, jak to jest dziś.
Ezdrasza 9  8 A teraz ledwo co na chwilę przyszło zmiłowanie od Jahwe, Boga naszego, przez to, że pozostawił nam garstkę ocalonych, że w swoim miejscu świętym dał nam dach nad głową, że Bóg nasz rozjaśnił oczy nasze i że pozwolił nam w niewoli naszej trochę odetchnąć —
Ezdrasza 9  9 bo przecież jesteśmy niewolnikami. Ale w niewoli naszej nie opuścił nas Bóg nasz, lecz dał nam znaleźć względy u królów perskich, pozwalając nam odżyć, byśmy mogli wznieść dom Boga naszego i odbudować jego ruiny — oraz dając nam ostoję w Judzie i Jerozolimie.
Ezdrasza 9 10 A teraz, Boże nasz, co powiemy, żeśmy po tym znowu przekroczyli Twoje przykazania,
Ezdrasza 9 11 któreś nadał przez swoje sługi, proroków, tymi słowami: "Ziemia, w której posiadanie wchodzicie, jest ziemią splamioną przez rozpustę tych obcych narodów, przez ich obrzydliwości, którymi ją w nieczystości swej napełnili od końca do końca.
Ezdrasza 9 12 Zatem nie wydawajcie córek swoich za ich synów ani nie bierzcie ich córek dla synów swoich. Dalej: nie troszczcie się nigdy o pomyślność ich i szczęście, abyście się wzmocnili i spożywali plon tej ziemi oraz pozostawili ją na zawsze w spadku synom swoim".
Ezdrasza 9 13 I po tym wszystkim, co przyszło na nas za nasze złe uczynki i za naszą wielką winę — a przecież Ty, Boże nasz, wymierzyłeś karę poniżej naszej winy i pozostawiłeś nam tylu ocalonych —
Ezdrasza 9 14 czy mamy znowu przekraczać twoje polecenia i spowinowacać się z tymi obrzydliwymi narodami? Czy nie rozgniewasz się na nas aż do wytępienia, tak że nie pozostanie Reszta ocalonych?
Ezdrasza 9 15 Jahwe, Boże Izraela, to łaska Twoja, żeśmy tym razem pozostali ocaleni. Otośmy przed tobą obarczeni winą. Zaprawdę, niepodobna wobec tego ostać się przed Tobą".

Ezdrasza 10  1 Gdy Ezdrasz, płacząc i klęcząc przed domem Bożym, modlił się i wyznawał grzechy, zebrał się dokoła niego bardzo wielki tłum z Izraela: mężczyzn, kobiet i dzieci, przy czym lud płakał rzewnymi łzami.
Ezdrasza 10  2 Wtedy do Ezdrasza odezwał się Szekaniasz, syn Jechiela z synów Elama, i rzekł: "Myśmy popełnili przestępstwo przeciw Bogu naszemu, żeśmy wzięli za żony kobiety obcoplemienne spośród narodów tej krainy. Ale mimo to jest jeszcze nadzieja dla Izraela.
Ezdrasza 10  3 Toteż teraz zobowiążmy się uroczyście przed Bogiem naszym, że — za radą pana mojego i tych, którzy z szacunkiem odnoszą się do przykazania Boga naszego — odprawimy wszystkie te żony nasze obcoplemienne i to, co z nich się narodziło, bo tak postąpić należy według Prawa.
Ezdrasza 10  4 Powstań, gdyż do ciebie ta sprawa należy. My stoimy przy tobie. Bądź odważny i działaj!"
Ezdrasza 10  5 Wtedy powstał Ezdrasz i zaprzysiągł przywódców kapłanów, lewitów i całego Izraela, by tak postąpili, jak powiedziano. I przysięgli.
Ezdrasza 10  6 Potem odszedł Ezdrasz od domu Bożego i udał się do komnaty Jochanana, syna Eliasziba, i tam spędził noc: chleba nie jedząc i wody nie pijąc, gdyż smucił się z wiarołomstwa wygnańców.
Ezdrasza 10  7 Następnie ogłoszono w Judzie i Jerozolimie wszystkim wygnańcom, by się zebrali w Jerozolimie.
Ezdrasza 10  8 A o ile chodzi o każdego, który — wbrew poleceniu przywódców i starszyzny — w ciągu trzech dni nie przybędzie, to cały dobytek jego będzie podlegał klątwie, a on wykluczony będzie ze społeczności powracających z wygnania.
Ezdrasza 10  9 I w ciągu owych trzech dni zebrali się wszyscy mężczyźni z Judy i Beniamina w Jerozolimie dwudziestego dnia miesiąca — był to miesiąc dziewiąty; i cały lud rozsiadł się na dziedzińcu domu Bożego, drżąc z powodu sprawy i deszczów.
Ezdrasza 10 10 Wtedy powstał kapłan Ezdrasz i rzekł do nich: "Wyście popełnili przestępstwo, żeście za żony wzięli kobiety cudzoziemskie, powiększając przez to winę Izraela.
Ezdrasza 10 11 A teraz wyznajcie wykroczenie swoje wobec Jahwe, Boga ojców waszych, i spełnijcie wolę Jego, mianowicie: odłączcie się od tych narodów obcych i od kobiet cudzoziemskich!" —
Ezdrasza 10 12 I całe zgromadzenie odpowiedziało głośno: "Według orzeczenia twego powinniśmy postąpić.
Ezdrasza 10 13 Ale lud jest liczny, a pora deszczowa, tak że nie można pozostać na dworze; a sprawa ta — nie na dzień jeden ani dwa, gdyż wielu z nas w tej sprawie zawiniło.
Ezdrasza 10 14 Niech nasi przywódcy zastąpią całą społeczność; i wszyscy w miastach naszych, którzy wzięli za żony kobiety cudzoziemskie, niech w ustalonych terminach się zjawią, a z nimi starszyzna poszczególnych miast wraz z ich sędziami, celem odwrócenia od nas srogiego gniewu Boga naszego z powodu tej sprawy".
Ezdrasza 10 15 Tylko Jonatan, syn Asahela, i Jachzejasz, syn Tikwy, sprzeciwili się temu, a Meszullam i lewita Szabbetaj ich poparli. —
Ezdrasza 10 16 Natomiast uczynili tak wygnańcy; i kapłan Ezdrasz dobrał sobie jako odpowiednich mężó,w dla poszczególnych rodów naczelników ich — i to każdego imiennie. A oni zasiedli do zbadania tej sprawy pierwszego dnia miesiąca dziesiątego.
Ezdrasza 10 17 I owi mężowie do pierwszego dnia miesiąca pierwszego dokonali wszystkiego w sprawie tych, którzy wzięli za żony kobiety cudzoziemskie.
Ezdrasza 10 18 I ustalono: Tymi ze stanu kapłańskiego, którzy poślubili kobiety cudzoziemskie, byli: spośród synów Jozuego, syna Josadaka, i braci jego: Maasejasz, Eliezer, Jarib i Gedaliasz;
Ezdrasza 10 19 oni poręczyli, że odprawią swoje żony, a ofiarą zadośćuczynienia za ich winę będzie baran;
Ezdrasza 10 20 a z synów Immera: Chanani i Zebadiasz;
Ezdrasza 10 21 a z synów Charima: Maasejasz, Eliasz, Szemajasz, Jechiel i Ozjasz;
Ezdrasza 10 22 a z synów Paszchura: Elioenaj, Maasejasz, Izmael, Netaneel, Jozabad i Elasa.
Ezdrasza 10 23 A spośród lewitów: Jozabad, Szimi, Kelajasz, czyli Kelita, Petachiasz, Juda i Eliezer. —
Ezdrasza 10 24 A spośród śpiewaków: Eliaszib. A spośród odźwiernych: Szallum, Telem i Uri.
Ezdrasza 10 25 A z Izraela, spośród synów Parosza: Ramiasz, Jizzijasz, Malkiasz, Mijjamin, Eleazar, Chaszabiasz i Benajasz;
Ezdrasza 10 26 a spośród synów Elama: Mattaniasz, Zachariasz, Jechiel, Abdi, Jeremot i Eliasz;
Ezdrasza 10 27 a spośród synów Zattua: Elioenaj, Eliaszib, Mattaniasz, Jeremot, Zabad i Aziza;
Ezdrasza 10 28 a spośród synów Bebaja: Jochanan, Chananiasz, Zabbaj, Atlaj;
Ezdrasza 10 29 a spośród synów Bigwaja: Meszullam, Malluk, Jedajasz, Jaszub, Jiszal, Jeremot;
Ezdrasza 10 30 a spośród synów Pachat-Moaba: Adna, Kelal, Benajasz, Maasejasz, Mattaniasz, Besalel, Binnuj i Manasses;
Ezdrasza 10 31 a spośród synów Charima: Eliezer, Jiszszijasz, Malkiasz, Szemajasz, Szymon,
Ezdrasza 10 32 Beniamin, Malluk, Szemariasz;
Ezdrasza 10 33 a spośród synów Chaszuma: Mattenaj, Mattatta, Zabad, Elifelet, Jeremaj, Manasses, Szimi;
Ezdrasza 10 34 a spośród synów Baniego: Maadaj, Amram i Uel,
Ezdrasza 10 35 Benajasz, Bediasz, Kelajasz,
Ezdrasza 10 36 Waniasz, Meremot, Eliaszib,
Ezdrasza 10 37 Mattaniasz, Mattenaj i Jaasaj;
Ezdrasza 10 38 a spośród synów Binnuja: Szimi,
Ezdrasza 10 39 Szelemiasz, Natan i Adajasz;
Ezdrasza 10 40 a spośród synów Zacheusza: Szaszaj, Szaraj,
Ezdrasza 10 41 Azarel, Szelemiasz, Szemariasz,
Ezdrasza 10 42 Szallum, Amariasz, Józef;
Ezdrasza 10 43 spośród synów Nebo: Jejel, Mattitiasz, Zabad, Zebina, Jaddaj, Joel, Benajasz.
Ezdrasza 10 44 Oni wszyscy wzięli za żony kobiety cudzoziemskie. A byli między nimi tacy, którzy zgłosili żony i zgłosili synów.

Nehemiasza 1  1 Słowa Nehemiasza , syna Chakaliasza: Oto gdy w miesiącu Kislew roku dwudziestego byłem w twierdzy Suza,
Nehemiasza 1  2 przyszedł z Judy Chanani, jeden z braci moich, wraz z innymi. I spytałem ich o tych Żydów ocalałych, którzy uniknęli uprowadzenia, i o Jerozolimę.
Nehemiasza 1  3 I powiedzieli mi: "Ci pozostali, którzy w tamtejszym okręgu uniknęli uprowadzenia, znajdują się w wielkiej biedzie i pohańbieniu; mur Jerozolimy jest zburzony, a bramy jej są ogniem spalone".
Nehemiasza 1  4 I oto: gdy to usłyszałem, usiadłem, płakałem i trapiłem się całymi dniami, pościłem i modliłem się w obecności Boga niebios.
Nehemiasza 1  5 I powiedziałem: "Ach, Jahwe, Boże niebios, Boże wielki i straszny, dotrzymujący przymierza i otaczający opieką tych, którzy Cię miłują i zachowują Twoje przykazania.
Nehemiasza 1  6 Niechże będzie ucho Twoje uważne i oczy Twoje niech będą otwarte, abyś wysłuchał modlitwę sługi Twego, którą ja teraz dniem i nocą zanoszę do Ciebie za sługi Twoje, Izraelitów, składając wyznanie w sprawie przestępstw Izraelitów, któreśmy wobec Ciebie popełnili; również ja i mój ród zgrzeszyliśmy.
Nehemiasza 1  7 Bardzo źle postąpiliśmy wobec Ciebie: nie zachowaliśmy przykazań ani praw, ani przepisów, które wydałeś słudze Twemu Mojżeszowi.
Nehemiasza 1  8 Wspomnijże na zapowiedz, którąś ogłosił słudze twemu Mojżeszowi: "Jeśli wy się sprzeniewierzycie, to Ja rozproszę was między narody.
Nehemiasza 1  9 Lecz jeśli się do Mnie nawrócicie i zważać będziecie na moje przykazania, i będziecie je wykonywali, to choćby rozproszeni wasi znajdowali się na krańcu niebios, stamtąd zgromadzę ich i zaprowadzę na miejsce, które wybrałem, aby tam uczynić przybytek dla mego imienia".
Nehemiasza 1 10 Albowiem oni są sługami Twoimi i ludem Twoim, który odkupiłeś Twoją mocą wielką i potężną ręką.
Nehemiasza 1 11 Ach, Panie, niechże będzie ucho Twoje uważne na modlitwę Twojego sługi i na modlitwę sług Twoich, pragnących czcić Twoje imię. Poszczęśćże teraz słudze Twemu. Daj, abym pozyskał względy tego człowieka". Byłem bowiem podczaszym królewskim.

Nehemiasza 2  1 I oto: gdy w miesiącu Nisan dwudziestego roku panowania króla Artakserksesa wykonywałem swój urząd, wziąłem wino i podałem królowi, i w jego obecności nie okazywałem smutku.
Nehemiasza 2  2 Lecz król mi rzekł: "Czemu tak smutno wyglądasz? Przecież nie jesteś chory! Nie, lecz masz jakieś zmartwienie?" I przeraziłem się do najwyższego stopnia,
Nehemiasza 2  3 i rzekłem królowi: "Niech król żyje na wieki! Jakże nie mam smutno wyglądać, gdy miasto, gdzie są groby moich przodków, jest spustoszone, a bramy jego są strawione ogniem".
Nehemiasza 2  4 I rzekł mi król: "O co chciałbyś prosić?" Wtedy pomodliłem się do Boga niebios
Nehemiasza 2  5 i rzekłem królowi: "Jeśli to odpowiada królowi i jeśli sługa twój ma względy u ciebie, to proszę, abyś mnie posłał do Judy, do grodu grobów moich przodków, abym go odbudował".
Nehemiasza 2  6 I rzekł mi król, podczas gdy królowa siedziała obok niego: "Jak długo potrwa twoja podróż? I kiedy powrócisz?" I król, gdy podałem mu termin, raczył mnie wyprawić.
Nehemiasza 2  7 I rzekłem królowi: "Jeśli to odpowiada królowi, proszę o wystawienie dla mnie listów do namiestników Transeufratei, aby mnie przepuścili, aż przyjdę do Judy,
Nehemiasza 2  8 również pismo do Asafa, zawiadowcy lasu królewskiego, aby mi dał drewna do sporządzenia bram twierdzy przy świątyni, bram muru miejskiego i domu, do którego się wprowadzę". I król mi zezwolił, gdyż łaskawa ręka Boga mojego czuwała nade mną.
Nehemiasza 2  9 Gdy przyszedłem do namiestników Transeufratei, wręczyłem im listy królewskie. — A król wyprawił ze mną dowódców wojskowych wraz z jazdą.
Nehemiasza 2 10 Skoro Choronita Sanballat i ammonicki sługa Tobiasz to usłyszeli, bardzo im się to nie podobało, że przyszedł ktoś, kto się zatroszczył o Izraelitów.
Nehemiasza 2 11 Gdy przybyłem do Jerozolimy, spędziłem tam trzy dni.
Nehemiasza 2 12 Wtedy wybrałem się nocą: ja i niewielu mężów ze mną — a nikomu nie wyjawiłem, do jakiego dzieła na korzyść Jerozolimy Bóg mój mnie pobudził; i miałem ze sobą tylko to zwierzę, na którym jechałem.
Nehemiasza 2 13 I wyruszyłem nocą przez Bramę nad Doliną, potem obok Źródła Smoczego do Bramy Śmietników; i badałem mury Jerozolimy, które miały wyłomy, a bramy jej były strawione ogniem.
Nehemiasza 2 14 Gdy przeszedłem do Bramy Źródlanej i do Stawu Królewskiego, zwierzę, na którym jechałem, nie miało możności przejścia.
Nehemiasza 2 15 I szedłem nocą wąwozem w górę i badałem mur. Potem wszedłem znowu przez Bramę nad Doliną i powróciłem.
Nehemiasza 2 16 Lecz zwierzchnicy nie wiedzieli, dokąd poszedłem i co zamierzałem zrobić; dotąd bowiem nie wyjawiłem tego Żydom: ani kapłanom, ani możnym, ani zwierzchnikom, ani innym urzędnikom.
Nehemiasza 2 17 Ale teraz rzekłem do nich: "Widzicie nędzę, w jakiej się znajdujemy: Jerozolima jest spustoszona, a bramy jej spalone ogniem. Nuże! Odbudujmy mur Jerozolimy, abyśmy nie byli nadal pośmiewiskiem!"
Nehemiasza 2 18 I wyjawiłem im, jak łaskawie ręka Boga mojego czuwała nade mną; również słowa, które mi król powiedział. A oni powiedzieli: "Dalej! Budujmy!" I nawzajem zachęcali się do dobrej sprawy.
Nehemiasza 2 19 Skoro Choronita Sanballat i ammonicki sługa Tobiasz, i Arab Geszem to usłyszeli, lżyli nas i wytykali nam, mówiąc: "Co znaczy to, co poczynacie? Czy podnosicie bunt przeciw królowi?"
Nehemiasza 2 20 I odpowiedziałem im: "Sam Bóg niebios nam poszczęści. A my, słudzy Jego, zabierzemy się do odbudowy: wy natomiast nie macie udziału, prawa ani pamiątki w Jeruzalem".

Nehemiasza 3  1 Wtedy arcykapłan Eliaszib oraz bracia jego kapłani zabrali się do odbudowy Bramy Owczej, poświęcili ją i wstawili jej wrota; następnie odbudowali aż do wieży Seciny i poświęcili ją, i dalej aż do wieży Chananeela.
Nehemiasza 3  2 A obok budowali mężowie z Jerycha, obok budował Zakkur, syn Imriego.
Nehemiasza 3  3 A Bramę Rybną odbudowali synowie Hassenai; oni wprawili jej belki i wstawili wrota, uchwyty jej i zasuwy.
Nehemiasza 3  4 A obok naprawiał Meremot, syn Uriasza, syna Hakkosa; i obok naprawiał Meszullam, syn Berekiasza, syna Meszezabela; i obok naprawiał Sadok, syn Baany.
Nehemiasza 3  5 A obok naprawiali Tekoici; lecz dostojnicy ich nie ugięli swego karku do pracy dla swego pana.
Nehemiasza 3  6 A Bramę Jeszańską naprawiał Jojada, syn Pasecha, i Meszullam, syn Besodiasza; oni wprawili belki jej i wstawili wrota jej, uchwyty i zasuwy.
Nehemiasza 3  7 A obok naprawiał Gibeonita Melatiasz i Meronotyta Jadon oraz mieszkańcy Gibeonu i Mispa — przy siedzibie namiestnika Transeufratei.
Nehemiasza 3  8 Obok naprawiał złotnik Uzzjel, syn Charhajasza, a obok niego naprawiał Chananiasz, jeden z handlarzy olejkami; potem pozostawiono mur Jerozolimy bez zmian aż do Muru Szerokiego.
Nehemiasza 3  9 A obok naprawiał Refajasz, syn Chura, zwierzchnik nad połową okręgu jerozolimskiego.
Nehemiasza 3 10 A obok naprawiał Jedajasz, syn Charumafa, naprzeciw swego domu; a obok naprawiał Chattusz, syn Chaszabnejasza.
Nehemiasza 3 11 Następny odcinek naprawiał Malkiasz, syn Charima, i Chaszszub, syn Pachat-Moaba, przy Wieży Piekarników.
Nehemiasza 3 12 A obok naprawiał Szallum, syn Hallochesza, zwierzchnik nad drugą polową okręgu jerozolimskiego, on wraz z córkami swymi.
Nehemiasza 3 13 Bramę nad Doliną naprawiał Chanun i mieszkańcy Zanoach; oni odbudowali ją i wstawili jej wrota, uchwyty i zasuwy — oraz tysiąc łokci muru aż do Bramy Śmietników.
Nehemiasza 3 14 A Bramę Śmietników naprawiał Malkiasz, syn Rekaba, zwierzchnik okręgu Bet-Hakkerem; on odbudował ją i wstawił jej wrota, uchwyty i zasuwy.
Nehemiasza 3 15 A Bramę Źródlaną naprawiał Szallum, syn Kol-Chozego, zwierzchnik obwodu Mispa; on odbudował ją, pokrył dachem i wstawił jej wrota, uchwyty i zasuwy — oraz mur Stawu Wodociągowego przy ogrodzie królewskim aż do stopni schodzących z Miasta Dawidowego.
Nehemiasza 3 16 Za nim naprawiał Nehemiasz, syn Azbuka, zwierzchnik połowy okręgu Bet-Sur, aż naprzeciw grobów rodu Dawidowego, dalej aż do Stawu Sztucznego i aż do koszar.
Nehemiasza 3 17 Za nim naprawiali lewici: Rechum, syn Baniego; obok naprawiał Chaszabiasz, zwierzchnik połowy okręgu Keila, za swój okręg.
Nehemiasza 3 18 Za nim naprawiali ich bracia: Binnuj, syn Chenadada, zwierzchnik drugiej połowy okręgu Keila.
Nehemiasza 3 19 I obok niego Ezer, syn Jozuego, zwierzchnik Mispa, naprawiał odcinek drugi: od miejsca naprzeciw wejścia do zbrojowni w kierunku Kąta.
Nehemiasza 3 20 Za nim naprawiał Barach, syn Zabbaja, odcinek dalszy od owego Kąta aż do bramy domu arcykapłana Eliasziba.
Nehemiasza 3 21 Za nim naprawiał Meronot, syn Uriasza, syna Hakkosa, odcinek dalszy: od bramy domu Eliasziba aż do końca domu Eliasziba.
Nehemiasza 3 22 Za nim naprawiali kapłani, mieszkańcy okolicy najbliższej.
Nehemiasza 3 23 Dalej naprawiali Beniamin i Chaszszub naprzeciw swego domu; dalej naprawiał Azariasz, syn Maasejasza, syna Ananiasza, obok swego domu.
Nehemiasza 3 24 Dalej naprawiał Binnuj, syn Chenadada, odcinek dalszy: od domu Azariasza aż do Kąta i aż do Rogu.
Nehemiasza 3 25 Dalej naprawiał Palal, syn Uzaja, od miejsca naprzeciw Kąta i wieży wystającej z zamku królewskiego, tej górnej przy wartowni; dalej naprawiał Pedajasz, syn Parosza —
Nehemiasza 3 26 podczas gdy niewolnicy świątyni zamieszkiwali Ofel — aż do miejsca naprzeciw Bramy Wodnej na wschodzie i wieży wystającej.
Nehemiasza 3 27 Za nim naprawiali Tekoici odcinek dalszy od miejsca naprzeciw wielkiej wieży wystającej aż do muru Ofelu.
Nehemiasza 3 28 Powyżej Bramy Końskiej naprawiali kapłani: każdy naprzeciw swego domu.
Nehemiasza 3 29 Dalej naprawiał Sadok, syn Immera, naprzeciw swego domu; i dalej naprawiał Szemajasz, syn Szekaniasza, stróż Bramy Wschodniej.
Nehemiasza 3 30 Za nim naprawiał Chananiasz, syn Szelemiasza, i Chanun, szósty syn Salafa, odcinek dalszy; za nim naprawiał Meszullam, syn Berekiasza, naprzeciw swej komnaty.
Nehemiasza 3 31 Za nim naprawiał złotnik Malkiasz aż do domu niewolników świątyni i handlarzy naprzeciw Bramy Rewii i aż do Tarasu Narożnego.
Nehemiasza 3 32 Między Tarasem Narożnym a Bramą Owczą naprawiali złotnicy i handlarze.
Nehemiasza 3 33 I oto: gdy Sanballat usłyszał, że odbudowujemy mur, rozzłościł się i oburzył bardzo, i lżył Żydów,
Nehemiasza 3 34 i rzekł w obecności braci swoich i wojska samarytańskiego: "Co ci niedołężni Żydzi wyrabiają! Czy to im ujdzie płazem! Czy skoro złożą ofiarę, to już dzieło skończone! Czy ze zwałów gruzu wskrzeszą kamienie — wszak one są spalone!"
Nehemiasza 3 35 I Ammonita Tobiasz stał obok niego i rzekł: "Cokolwiek oni zbudują, to i tak, skoro wskoczy szakal, rozwali ich mur kamienny". —
Nehemiasza 3 36 "Słuchaj, Boże nasz, w jaką popadliśmy pogardę. Odwróć urąganie ich na nich samych i wydaj ich na złupienie w ziemi niewoli.
Nehemiasza 3 37 Nie przebacz im winy i grzech ich niech nie będzie przed tobą wymazany, albowiem obraźliwie odnosili się do budujących".
Nehemiasza 3 38 Lecz my odbudowywaliśmy mur i naprawiono uszkodzenia całego muru do połowy, a lud miał zapał do roboty.

Nehemiasza 4  1 Gdy Sanballat i Tobiasz oraz Arabowie, Ammonici i Aszdodyci usłyszeli, że zabliźniał się mur jerozolimski, gdyż wyłomy zaczęły się zamykać: rozzłościli się bardzo.
Nehemiasza 4  2 I wszyscy oni razem się sprzysięgli, że przyjdą walczyć przeciw Jerozolimie i wywołać przez to zamieszanie.
Nehemiasza 4  3 Lecz myśmy się modlili do Boga naszego, i dniem i nocą stawialiśmy frontem do nich straż dla obrony przed nimi.
Nehemiasza 4  4 Ale Judejczycy mawiali: "Upada siła dźwigającego ciężary, a gruzu wiele; więc nie zdołamy odbudować muru".
Nehemiasza 4  5 A nieprzyjaciele nasi rzekli: "Nie będą oni wiedzieć ani widzieć, jak wtargniemy między nich, wyrżniemy ich i położymy kres tej robocie".
Nehemiasza 4  6 I oto: gdy Żydzi mieszkający w sąsiedztwie wrogów przyszli i z wszystkich miejscowości, które do nas wracają, nam częstokroć o tym donosili,
Nehemiasza 4  7 wtedy w punktach zagrożonych wyznaczyłem poza murem szereg kryjówek i umieściłem tam lud według rodów z mieczami, włóczniami i łukami.
Nehemiasza 4  8 Gdy widziałem, [że się boją], wstałem i rzekłem do możnych, do zwierzchników i do reszty ludu: "Nie bójcie się ich! Na Pana wielkiego i strasznego pamiętajcie i walczcie za braci swoich, za synów swoich i córki, za żony swoje i domy".
Nehemiasza 4  9 Gdy więc nieprzyjaciele nasi usłyszeli, że nas powiadomiono i że Bóg udaremnił ich zamiar, [cofnęli się], a my wszyscy wróciliśmy do muru, każdy do swego zadania. —
Nehemiasza 4 10 Odtąd tylko połowa moich ludzi zajęta była pracą, a druga połowa miała włócznie, tarcze, łuki i pancerze; a wodzowie stali za całym domem judzkim
Nehemiasza 4 11 odbudowującym mur. Dźwigający ciężar również byli uzbrojeni: jedną ręką wykonywało się pracę, a druga trzymała oszczep.
Nehemiasza 4 12 I co do murarzy, to każdy, mając miecz swój przypasany u boku, budował. A trębacz stał obok mnie.
Nehemiasza 4 13 I rzekłem do możnych, do zwierzchników i do reszty ludzi: "Praca jest różnorodna i rozległa, a myśmy rozdzieleni na murze, jeden z dala od drugiego.
Nehemiasza 4 14 Na miejscu, gdzie usłyszycie głos trąby, tam się przy nas zgromadźcie. Bóg nasz będzie za nas walczył".
Nehemiasza 4 15 Tak to myśmy wykonywali pracę od ukazania się zorzy aż do wzejścia gwiazd, podczas gdy połowa trzymała włócznie.
Nehemiasza 4 16 Równocześnie rozkazałem ludowi: "Niech każdy wraz ze sługą swoim przenocuje w obrębie Jerozolimy, aby nam byli przydatni nocą do straży, a dniem do roboty".
Nehemiasza 4 17 I ani ja, ani bracia moi i słudzy, ani moja straż przyboczna — nie zdejmowaliśmy ubrań. Każdy odczuwał brak wody.

Nehemiasza 5  1 I podniósł się lament wielki ludu i żon ich na braci żydowskich.
Nehemiasza 5  2 Jedni mówili: "Synów naszych i córki nasze oddajemy w zastaw celem nabycia zboża, by jeść i żyć".
Nehemiasza 5  3 A inni mówili: "Pola nasze i winnice nasze, i domy nasze oddajemy w zastaw celem nabycia zboża podczas głodu".
Nehemiasza 5  4 Jeszcze inni mówili: "Na podatek królewski pożyczyliśmy pieniędzy, obciążając nasze pola i winnice". —
Nehemiasza 5  5 "I teraz: jak ciało braci naszych, jest i ciało nasze; jak synowie ich, są i synowie nasi; a jednak oto my oddajemy w niewolę synów naszych i córki nasze; i niektóre z córek naszych są poniżane, a myśmy bezsilni, gdyż pola nasze i winnice nasze należą do innych".
Nehemiasza 5  6 I rozgniewałem się bardzo, gdy usłyszałem ich lament i te słowa.
Nehemiasza 5  7 Wtedy — po namyśle — wystąpiłem przeciw możnym i zwierzchnikom, mówiąc do nich: "Wy nakładacie ciężar jeden na drugiego!" I wyznaczyłem przeciw nim wielkie zgromadzenie,
Nehemiasza 5  8 i powiedziałem im: "My wedle możności wykupiliśmy braci swoich, Żydów, zaprzedanych poganom; natomiast wy sprzedajecie braci swoich, i oni nam się zaprzedają". Oni zamilkli i nie znaleźli odpowiedzi.
Nehemiasza 5  9 I dalej powiedziałem im: "Nie jest dobre to, co czynicie. Czy nie powinniście żyć w bojaźni Boga naszego dla uniknięcia obelgi pogan, wrogów naszych?
Nehemiasza 5 10 I ja, bracia moi i słudzy moi pożyczyliśmy im pieniędzy i zboża. Darujmyż ten dług!
Nehemiasza 5 11 Zwróćcież im natychmiast ich pola, winnice, ogrody oliwne i domy oraz darujcie udzieloną im pożyczkę pieniędzy, zboża, wina i oliwy".
Nehemiasza 5 12 A oni odpowiedzieli: "Zwrócimy i od nich nic żądać nie będziemy. Tak uczynimy, jak ty każesz". Wtedy zawołałem kapłanów i zaprzysiągłem wierzycieli, że postąpią zgodnie z tą obietnicą.
Nehemiasza 5 13 Nadto wytrząsnąłem zanadrze swoje i rzekłem: "Tak niech Bóg wytrząśnie każdego z domu jego i z nabytku jego, kto nie dotrzyma tej obietnicy. Tak niech on będzie wytrząśnięty i ogołocony". I całe zgromadzenie powiedziało: "Amen" i wielbili Jahwe. I lud dopełnił tej obietnicy.
Nehemiasza 5 14 Następnie: od dnia, kiedy powołano mnie na naczelnika ziemi judzkiej — od roku dwudziestego aż do trzydziestego drugiego roku króla Artakserksesa: przez dwanaście lat — ani ja nie jadłem chleba namiestnikowskiego, ani moi bracia.
Nehemiasza 5 15 Natomiast dawniejsi namiestnicy, którzy byli przede mną, nakładali na lud ciężary i pobierali od nich na chleb i wino dziennie czterdzieści syklów srebra; również ich słudzy wyzyskiwali lud. Lecz ja tak nie postępowałem z bojaźni Bożej.
Nehemiasza 5 16 Także w pracy nad tym murem wziąłem udział, a ziemi nie nabyłem; i wszyscy słudzy moi byli tam przy pracy obecni.
Nehemiasza 5 17 Następnie Żydzi, to jest zwierzchnicy: stu pięćdziesięciu mężów, oraz ci, którzy od naszych sąsiadów pogańskich do nas przychodzą, zasiadają do mojego stołu.
Nehemiasza 5 18 I przyrządzenie codzienne: jeden wół, sześć owiec doborowych i ptactwo szło na mój rachunek, a w odstępie dziesięciodniowym z dodaniem wszelkiego wina w obfitości. Mimo to chleba namiestnikowskiego się nie domagałem, gdyż robocizna ciążyła nad tym ludem.
Nehemiasza 5 19 Pamiętaj, Boże mój, na moją korzyść, o wszystkim, co uczyniłem dla tego ludu.

Nehemiasza 6  1 I oto: gdy do Sanballata, Tobiasza, Araba Geszema i do innych nieprzyjaciół naszych doszła wiadomość, że odbudowałem mur i że nie pozostał w nim wyłom — dotychczas tylko jeszcze wrót do bram nie wstawiłem —
Nehemiasza 6  2 wtedy posłał Sanballat i Geszem do mnie następujące zaproszenie: "Pójdź na wspólne spotkanie do Hakkefirim w dolinie Ono". Lecz oni zamierzali mi krzywdę wyrządzić.
Nehemiasza 6  3 Więc wyprawiłem do nich posłańców z taką odpowiedzią: "Wykonuję wielką pracę i nie mogę zejść. Albowiem stanęłaby ta praca, gdybym ją musiał opuścić, aby zejść do was".
Nehemiasza 6  4 Ale oni przysyłali do mnie z tym samym cztery razy, ja zaś odpowiadałem im tak samo.
Nehemiasza 6  5 Wtedy Sanballat przysłał do mnie tak samo po raz piąty sługę swego z listem otwartym.
Nehemiasza 6  6 W nim napisano: "Wśród pogan — jak Gaszmu donosi — krąży taka pogłoska: Ty i Żydzi zamierzacie zbuntować się; dlatego ty odbudowujesz ten mur; ty miałbyś zostać ich królem; oraz pogłoska,
Nehemiasza 6  7 że nawet zamówiłeś proroków, aby ogłosili o tobie w Jerozolimie: Król jest w Judzie. Oczywiście dowie się o tym król. Toteż przyjdź na wspólną naradę".
Nehemiasza 6  8 Lecz ja odesłałem mu taką odpowiedź: "Nie działo się tak, jak ty powiadasz, lecz sam sobie to wymyśliłeś".
Nehemiasza 6  9 Oni wszyscy bowiem nas straszyli, bo myśleli o nas: "Oni zniechęcą się do tej roboty, tak że ona nie zostanie wykonana". A teraz, [Boże], dodaj mi odwagi!
Nehemiasza 6 10 Potem udałem się do mieszkania Szemajasza, syna Delajasza, syna Mehetabela; miał on bowiem jakąś przeszkodę. Ten mi powiedział: "Idźmy razem do domu Bożego — do wnętrza świątyni, i zamknijmy wrota świątyni. Ktoś chce bowiem przyjść, by cię zabić; i to tej nocy chce ktoś przyjść, by cię zabić>.
Nehemiasza 6 11 I odpowiedziałem: "Czy mąż mojej rangi będzie uciekał? Kto — podobny do mnie — wszedłszy do świątyni, pozostanie przy życiu? Nie wejdę".
Nehemiasza 6 12 Przeniknąłem bowiem: Nie Bóg go posłał, lecz on wypowiedział to proroctwo o mnie, ponieważ go przekupili Tobiasz wraz z Sanballatem.
Nehemiasza 6 13 Po to został on przekupiony, abym się przeląkł i tak uczynił, i zgrzeszył. Miało im to posłużyć do zniesławienia mnie, aby mogli mnie lżyć.
Nehemiasza 6 14 Nie zapomnij, Boże mój, Tobiaszowi i Sanballatowi tych uczynków ich, jak również prorokini Noadii i innym prorokom, którzy chcieli mnie przestraszyć.
Nehemiasza 6 15 I mur został wykończony dwudziestego piątego dnia miesiąca Elul po pięćdziesięciu dwóch dniach.
Nehemiasza 6 16 Gdy to usłyszeli wszyscy nieprzyjaciele nasi i gdy wszyscy nasi sąsiedzi pogańscy to ujrzeli, wydało się im to czymś bardzo dziwnym i zrozumieli, że dzieło to zostało wykonane przez naszego Boga.
Nehemiasza 6 17 Prócz tego w owych dniach możni żydowscy często wysyłali listy do Tobiasza, a także listy Tobiasza przychodziły do nich;
Nehemiasza 6 18 albowiem wielu w Judzie było z nim związanych przysięgą, gdyż był on zięciem Szekaniasza, syna Aracha, a syn jego Jochanan poślubił córkę Meszullama, syna Berekiasza.
Nehemiasza 6 19 Również dobre wieści o nim mnie opowiadano, a wypowiedzi moje jemu donoszono. I listy wysyłał Tobiasz, aby mię zastraszyć.

Nehemiasza 7  1 Gdy odbudowano mur i gdy wstawiłem wrota, wtedy wyznaczono odźwiernych oraz do pomocy śpiewaków i lewitów.
Nehemiasza 7  2 I nad Jerozolimą ustanowiłem brata swego Chananiego i komendanta twierdzy Chananiasza, gdyż był on mężem godnym zaufania i bardziej bogobojnym niż wielu innych.
Nehemiasza 7  3 I dałem im rozkaz: "Nie otworzy się bram jerozolimskich, aż słońce będzie dopiekać; i dopóki ludzie są jeszcze na nogach, zamknie się wrota i zatarasuje oraz postawi się obywateli jerozolimskich jako stróżów: bądź na wyznaczonym posterunku, bądź przed własnym domem".
Nehemiasza 7  4 Miasto było wprawdzie rozległe i ważne, ale w jego obrębie było ludności mało i nie było domów odbudowanych.
Nehemiasza 7  5 Mój Bóg mnie natchnął, abym zebrał możnych, zwierzchników i lud celem spisania rodów. Wtedy znalazłem księgę metrykalną z napisem: <Pierwsi, którzy wrócili>. I znalazłem w niej taki zapis:
Nehemiasza 7  6 Oto mieszkańcy tego okręgu, którzy wrócili z niewoli na obczyźnie; uprowadził ich niegdyś Nabuchodonozor, król babiloński, lecz powrócili oni do Jerozolimy i Judy: każdy do swego miasta.
Nehemiasza 7  7 Przyszli oni z Zorobabelem, Jozuem, Nehemiaszem, Azariaszem, Raamiaszem, Nachamanim, Mardocheuszem, Bilszanem, Misperetem, Bigwajem, Nechumem, Baaną.
Nehemiasza 7  8 synów Parosza — dwa tysiące stu siedemdziesięciu dwóch,
Nehemiasza 7  9 synów Szefatiasza — trzystu siedemdziesięciu dwóch,
Nehemiasza 7 10 synów Aracha — sześćset pięćdziesięciu dwóch,
Nehemiasza 7 11 synów Pachat-Moaba z linii Jozuego i Joaba — dwa tysiące osiemset osiemnastu,
Nehemiasza 7 12 synów Elama — tysiąc dwieście pięćdziesięciu czterech,
Nehemiasza 7 13 synów Zattu — osiemset czterdziestu pięciu,
Nehemiasza 7 14 synów Zacheusza — siedemset sześćdziesięciu,
Nehemiasza 7 15 synów Binnuja — sześćset czterdziestu ośmiu,
Nehemiasza 7 16 synów Bebaja — sześćset dwudziestu ośmiu,
Nehemiasza 7 17 synów Azgada — dwa tysiące trzystu dwudziestu dwóch,
Nehemiasza 7 18 synów Adonikama — sześćset sześćdziesięciu siedmiu,
Nehemiasza 7 19 synów Bigwaja — dwa tysiące sześćdziesięciu siedmiu,
Nehemiasza 7 20 synów Adina — sześćset pięćdziesięciu pięciu,
Nehemiasza 7 21 synów Atera z linii Ezechiasza — dziewięćdziesięciu ośmiu ,
Nehemiasza 7 22 synów Chaszuma — trzystu dwudziestu ośmiu,
Nehemiasza 7 23 synów Besaja — trzystu dwudziestu czterech,
Nehemiasza 7 24 synów Charifa — stu dwunastu,
Nehemiasza 7 25 synów Gibeona — dziewięćdziesięciu pięciu,
Nehemiasza 7 26 mężów z Betlejem i Netofy — stu osiemdziesięciu ośmiu,
Nehemiasza 7 27 mężów z Anatot — stu dwudziestu ośmiu,
Nehemiasza 7 28 mężów z Bet-Azmawet — czterdziestu dwóch,
Nehemiasza 7 29 mężów z Kiriat-Jearim, Kefiry i Beerot — siedmiuset czterdziestu trzech,
Nehemiasza 7 30 mężów z Rama i Geba — sześciuset dwudziestu jeden,
Nehemiasza 7 31 mężów z Mikmas — stu dwudziestu dwóch,
Nehemiasza 7 32 mężów z Betel i Aj — stu dwudziestu trzech,
Nehemiasza 7 33 synów Nebo — pięćdziesięciu dwóch,
Nehemiasza 7 34 synów drugiego Elama — tysiąc dwustu pięćdziesięciu czterech,
Nehemiasza 7 35 synów Charima — trzystu dwudziestu,
Nehemiasza 7 36 mężów z Jerycha — trzystu czterdziestu pięciu,
Nehemiasza 7 37 mężów z Lod, Chadid i Ono — siedmiuset dwudziestu jeden,
Nehemiasza 7 38 synów Senai — trzy tysiące dziewięćset trzydziestu.
Nehemiasza 7 39 Kapłani: synów Jedajasza z domu Jozuego — dziewięćset siedemdziesięciu trzech,
Nehemiasza 7 40 synów Immera — tysiąc pięćdziesięciu dwóch,
Nehemiasza 7 41 synów Paszchura — tysiąc dwustu czterdziestu siedmiu,
Nehemiasza 7 42 synów Charima — tysiąc siedemnastu.
Nehemiasza 7 43 Lewici: synów Jozuego z linii Kadmiela, Binnuja, Hodwy — siedemdziesięciu czterech.
Nehemiasza 7 44 Śpiewacy: synów Asafa — stu czterdziestu ośmiu.
Nehemiasza 7 45 Odźwierni: synów Szalluma, synów Atera, synów Talmona, synów Akkuba, synów Chatity, synów Szobaja — stu trzydziestu ośmiu.
Nehemiasza 7 46 Niewolnicy świątyni: synowie Sichy, synowie Chasufy, synowie Tabbaota,
Nehemiasza 7 47 synowie Kerosa, synowie Sii, synowie Padona,
Nehemiasza 7 48 synowie Lebany, synowie Chagaby, synowie Szalmaja,
Nehemiasza 7 49 synowie Chanana, synowie Giddela, synowie Gachara,
Nehemiasza 7 50 synowie Reajasza, synowie Resina, synowie Nekody,
Nehemiasza 7 51 synowie Gazzama, synowie Uzzy, synowie Paseacha,
Nehemiasza 7 52 synowie Besaja, Meunici, Nefisyci,
Nehemiasza 7 53 synowie Bakbuka, synowie Chakufy, synowie Charchura,
Nehemiasza 7 54 synowie Baslita, synowie Mechidy, synowie Charszy,
Nehemiasza 7 55 synowie Barkosa, synowie Sisery, synowie Temacha,
Nehemiasza 7 56 synowie Nesjacha, synowie Chatify.
Nehemiasza 7 57 Synowie niewolników Salomona: synowie Sotaja, synowie Sofereta, synowie Peridy,
Nehemiasza 7 58 synowie Jaali, synowie Darkona, synowie Giddela,
Nehemiasza 7 59 synowie Szefatiasza, synowie Chattila, synowie Pocheret-Hassebajima, synowie Amona.
Nehemiasza 7 60 Wszystkich niewolników świątyni i synów niewolników Salomona — trzystu dziewięćdziesięciu dwóch.
Nehemiasza 7 61 A oto ci, którzy wyszli z Tel-Melach, Tel-Charsza, Kerub, Addon i Immer, lecz nie mogli udowodnić, że ród ich i pochodzenie wywodzi się z Izraela:
Nehemiasza 7 62 synów Delajasza, synów Tobiasza, synów Nekody — sześciuset czterdziestu dwóch.
Nehemiasza 7 63 A z kapłanów: synowie Chobajasza, synowie Hakkosa, synowie Barzillaja, który wziął za żonę jedną z córek Barzillaja Gileadyty i przybrał jego imię.
Nehemiasza 7 64 Ci szukali swego rodowodu, lecz go nie odnaleziono; toteż zostali oni jako nieczyści wykluczeni z kapłaństwa,
Nehemiasza 7 65 a namiestnik zakazał im spożywać z pokarmów najświętszych, aż się zjawi kapłan dla urim i tummim.
Nehemiasza 7 66 Cała ta wyprawa razem liczyła czterdzieści dwa tysiące trzysta sześćdziesiąt osób
Nehemiasza 7 67 oprócz niewolników ich i niewolnic, tych było — siedem tysięcy trzysta trzydzieści siedem. Mieli oni też dwustu czterdziestu pięciu śpiewaków i śpiewaczek. Koni mieli oni siedemset trzydzieści sześć, mułów — dwieście czterdzieści trzy;
Nehemiasza 7 68 wielbłądów — czterysta trzydzieści pięć, osłów — sześć tysięcy siedemset dwadzieścia.
Nehemiasza 7 69 A część naczelników rodów darowała na kult: namiestnik złożył w skarbcu tysiąc drachm złota, pięćdziesiąt czasz, trzydzieści szat kapłańskich i pięćset min srebra.
Nehemiasza 7 70 A niektórzy naczelnicy rodów złożyli w skarbcu na kult dwadzieścia tysięcy drachm złota, dwa tysiące dwieście min srebra.
Nehemiasza 7 71 A to, co złożyła reszta ludu, wynosiło dwadzieścia tysięcy drachm złota, dwa tysiące min srebra, sześćdziesiąt siedem szat kapłańskich.
Nehemiasza 7 72 Kapłani, lewici i część ludu osiedlili się w Jerozolimie, a odźwierni, śpiewacy, niewolnicy świątyni i cała reszta Izraela — w swoich miastach. Gdy nadszedł siódmy miesiąc — a Izraelici mieszkali już w miastach swoich —

Nehemiasza 8  1 wtedy zgromadził się cały lud jak jeden mąż na placu przed Bramą Wodną. I domagali się od pisarza Ezdrasza, by przyniósł księgę Prawa Mojżeszowego, które Jahwe nadał Izraelowi.
Nehemiasza 8  2 Pierwszego dnia miesiąca siódmego przyniósł kapłan Ezdrasz Prawo przed zgromadzenie, w którym uczestniczyli przede wszystkim mężczyźni, lecz także kobiety oraz wszyscy inni, którzy byli zdolni słuchać.
Nehemiasza 8  3 I czytał z tej księgi, zwrócony do placu znajdującego się przed Bramą Wodną, od rana aż do południa przed mężczyznami, kobietami i tymi, którzy rozumieli; a uszy całego ludu były zwrócone ku księdze Prawa.
Nehemiasza 8  4 Pisarz Ezdrasz stanął na drewnianym podwyższeniu, które zrobiono w tym celu. Obok niego stanął po prawicy: Mattitiasz, Szema, Anajasz, Uriasz, Chilkiasz i Maasejasz; a po lewicy: Pedajasz, Miszael, Malkiasz, Chaszum, Chaszbaddana, Zachariasz, Meszullam.
Nehemiasza 8  5 Ezdrasz otworzył księgę na oczach całego ludu — znajdował się bowiem wyżej niż cały lud; a gdy ją otworzył, cały lud się podniósł.
Nehemiasza 8  6 I Ezdrasz błogosławił wielkiego Boga Jahwe; a cały lud z podniesieniem rąk swoich odpowiedział: "Amen! Amen!" Potem oddali pokłon i padli przed Jahwe na kolana, twarzą ku ziemi.
Nehemiasza 8  7 A lewici: Jozue, Bani, Szerebiasz, Jamin, Akkub, Szabbetaj, Hodiasz, Maasejasz, Kelita, Azariasz, Jozabad, Chanan, Pelajasz objaśniali ludowi Prawo, podczas gdy lud pozostawał na miejscu:
Nehemiasza 8  8 Czytano więc z tej księgi, księgi Prawa Bożego, dobitnie, z dodaniem objaśnienia, tak że lud rozumiał czytanie.
Nehemiasza 8  9 Wtedy Nehemiasz, to jest namiestnik, oraz kapłan-pisarz Ezdrasz, jak i lewici, którzy pouczali lud, rzekli do całego ludu: "Ten dzień jest poświęcony Bogu waszemu, Jahwe. Nie bądźcie smutni i nie płaczcie!" Cały lud bowiem płakał, gdy usłyszał te słowa Prawa.
Nehemiasza 8 10 I rzekł im Nehemiasz: "Idźcie, spożywajcie potrawy świąteczne i pijcie napoje słodkie — poślijcie też porcje temu, który nic gotowego nie ma: albowiem poświęcony jest ten dzień Panu naszemu. A nie bądźcie przygnębieni, gdyż radość w Jahwe jest ostoją waszą".
Nehemiasza 8 11 A lewici uspokajali cały lud wołając: "Uspokójcie się! Wszak ten dzień jest święty. Nie bądźcie przygnębieni!"
Nehemiasza 8 12 I cały lud poszedł, by jeść, pić, rozsyłać porcje i wyprawić wielki obchód radosny, gdyż zrozumieli to, co im ogłoszono.
Nehemiasza 8 13 Następnego dnia naczelnicy rodów całego ludu, kapłani i lewici zebrali się u pisarza Ezdrasza, aby zgłębić słowa Prawa.
Nehemiasza 8 14 I w Prawie, które Jahwe nadał przez Mojżesza, znaleźli przepis, by Izraelici podczas święta w siódmym miesiącu mieszkali w kuczkach.
Nehemiasza 8 15 Gdy to usłyszeli, ogłosili we wszystkich miastach swoich i w Jerozolimie: "Idźcie w góry i przynieście gałęzie oliwne, gałęzie sosnowe, gałęzie mirtowe, gałęzie palmowe i gałęzie innych drzew liściastych, aby zgodnie z przepisem uczynić kuczki".
Nehemiasza 8 16 I wyszedł lud, przynieśli to i uczynili sobie kuczki: niejeden na dachu swoim, inni na podwórzach swoich, ale i na dziedzińcach domu Bożego, na placu Bramy Wodnej i na placu Bramy Efraimskiej.
Nehemiasza 8 17 Tak więc cała społeczność, to jest ci, którzy wrócili z niewoli, uczyniła kuczki i oni mieszkali w kuczkach — choć nie uczynili tak Izraelici od dni Jozuego, syna Nuna, aż do owego dnia; i panowała bardzo wielka radość.
Nehemiasza 8 18 I czytano z księgi Prawa Bożego dzień w dzień, od dnia pierwszego aż do dnia ostatniego. Przez siedem dni obchodzono święto, a dnia ósmego zgodnie z przepisem odbyło się zgromadzenie uroczyste.

Nehemiasza 9  1 A w dwudziestym czwartym dniu tego miesiąca zgromadzili się Izraelici, skruszeni postem i odziani w wory, z głowami posypanymi ziemią.
Nehemiasza 9  2 I odłączyło się potomstwo Izraela od wszystkich cudzoziemców. Wtedy stojąc wyznali swoje grzechy i wykroczenia swych ojców.
Nehemiasza 9  3 Stali więc na swoim miejscu, a [lewici] czytali z księgi Prawa Boga swojego, Jahwe, przez ćwierć dnia, a przez drugą ćwierć wyznawali swe grzechy klęcząc przed Bogiem swoim, Jahwe.
Nehemiasza 9  4 I na podwyższeniu lewitów stanęli: Jozue, Binnuj, Kadmiel, Szebaniasz, Bunni, Szerebiasz, Bani, Kenani — i głośno wołali do Boga swego, Jahwe;
Nehemiasza 9  5 i lewici: Jozue, Kadmiel, Bani, Chaszabnejasz, Szerebiasz, Hodiasz, Szebaniasz, Petachiasz rzekli: "Wstańcie! Błogosławcie Boga naszego, Jahwe! Błogosławiony jesteś, Boże nasz, Jahwe, od wieku do wieku. Niech ludzie błogosławią wspaniałe imię Twoje, wyższe ponad wszelkie błogosławieństwo i chwałę.
Nehemiasza 9  6 Ty, Jahwe, jesteś jedyny. Ty uczyniłeś niebiosa, niebiosa niebios i całe ich wojsko; ziemię i wszystko, co na niej; morza i wszystko, co w nich. Ty ożywiasz to wszystko, a wojsko niebios oddaje Ci pokłon.
Nehemiasza 9  7 Ty, Jahwe, jesteś tym Bogiem, który wybrał Abrama, wyprowadziłeś go z Ur Chaldejczyków i nadałeś mu imię Abraham.
Nehemiasza 9  8 A gdyś uznał, że serce jego jest Tobie wierne, zawarłeś z nim przymierze: że ziemię Kananejczyka, Chetyty, Amoryty, Peryzzyty, Jebusyty i Girgaszyty dasz jego potomstwu. A słowa Twego dotrzymałeś, albowiem jesteś wierny.
Nehemiasza 9  9 Widziałeś nędzę ojców naszych w Egipcie, a wołanie ich słyszałeś nad Morzem Czerwonym.
Nehemiasza 9 10 I dokonałeś cudów i znaków na faraonie, na wszystkich sługach jego i na całym ludzie jego kraju, bo spostrzegłeś, że do nich zuchwale się odnosili. Tak zgotowałeś sobie imię sławne do dziś.
Nehemiasza 9 11 I morze rozdzieliłeś przed nimi, a oni przeszli przez środek morza suchą nogą. Prześladowców ich wrzuciłeś do głębin jak kamień do wód wzburzonych.
Nehemiasza 9 12 Słupem obłoku prowadziłeś ich we dnie, a słupem ognia — w nocy, aby oświetlić im drogę, którą iść mieli.
Nehemiasza 9 13 Potem na górę Synaj zstąpiłeś i rozmawiałeś z nimi z nieba; i dałeś im przepisy słuszne, wskazówki niezawodne, prawa dobre i przykazania.
Nehemiasza 9 14 I Twój święty szabat im oznajmiłeś, i przez sługę Twego, Mojżesza, nadałeś im przykazania, przepisy i Prawo.
Nehemiasza 9 15 I chleb z nieba im dałeś, gdy byli głodni; a wodę ze skały im wyprowadziłeś, gdy odczuwali pragnienie. I rozkazałeś im, by poszli posiąść ziemię, którą im dać obiecałeś pod przysięgą.
Nehemiasza 9 16 Lecz oni, ojcowie nasi, postępowali zuchwale, byli krnąbrni i nie słuchali Twoich przykazań.
Nehemiasza 9 17 I uchylali się od posłuszeństwa i nie pamiętali o cudach, któreś dla nich uczynił. Byli twardego karku i uwzięli się, by wrócić do niewoli swej w Egipcie. Lecz Ty jesteś Bogiem przebaczenia, jesteś łaskawy i miłosierny, cierpliwy i wielkiej dobroci; i nie opuściłeś ich.
Nehemiasza 9 18 Nawet gdy uczynili sobie cielca odlanego z metalu i powiedzieli: "To jest twój bóg, który cię wyprowadził z Egiptu", i gdy popełnili wielkie bluźnierstwa,
Nehemiasza 9 19 Ty w wielkim miłosierdziu twoim nie opuściłeś ich na pustyni. Słup obłoku nie odstępował od nich we dnie, aby ich prowadził na drodze; słup ognia nie odstępował w nocy, aby oświetlał im drogę, którą iść mieli.
Nehemiasza 9 20 I dałeś swego Ducha dobrego, aby ich oświecał. I manny Twej od ust im nie odjąłeś, i dałeś im wodę, gdy byli spragnieni.
Nehemiasza 9 21 Przez czterdzieści lat zaopatrywałeś ich na pustyni, tak że nie odczuwali braku. Szaty ich się nie zniszczyły, a nogi ich nie spuchły.
Nehemiasza 9 22 I dałeś im królestwa i narody, i przydzieliłeś je im jako ziemie kresowe, i oni posiedli ziemię Sichona, króla Cheszbonu, i ziemię Oga, króla Baszanu.
Nehemiasza 9 23 I synów ich rozmnożyłeś jak gwiazdy na niebie, i zaprowadziłeś ich do ziemi, w której posiadanie wejść mieli — jak przyrzekłeś ich ojcom.
Nehemiasza 9 24 I wkroczyli synowie, i posiedli tę ziemię, a Ty upokorzyłeś przed nimi Kananejczyków, mieszkańców tej ziemi. W ręce tamtych wydałeś ich oraz ich królów i narody tej ziemi, aby postąpili z nimi według własnej woli.
Nehemiasza 9 25 I zajęli miasta niedostępne oraz ziemię tłustą. Posiedli domy, pełne wszelkiego dobra, cysterny wykute, winnice, ogrody oliwne i drzewa owocowe w obfitości. I jedli, najedli się i utyli, i rozkoszowali się dzięki Twej wielkiej dobroci.
Nehemiasza 9 26 Potem byli oporni i zbuntowali się przeciw Tobie, i wzgardzili Twoim Prawem. Zabili proroków Twoich, którzy ich przestrzegali, aby ich nawrócić do Ciebie; i popełnili wielkie bluźnierstwa.
Nehemiasza 9 27 Wtedy wydałeś ich w ręce ich wrogów, żeby ich dręczyli. W czasie swego udręczenia wołali do Ciebie, a Ty z niebios wysłuchałeś i według wielkiego miłosierdzia Twego dałeś im wybawicieli, żeby ich wybawili z ręki wrogów.
Nehemiasza 9 28 Skoro mieli spokój, znowu postępowali źle przed Tobą. Wtedy pozostawiłeś ich pod władzą nieprzyjaciół, aby panowali nad nimi. I znowu wzywali Ciebie, a Ty z niebios wysłuchałeś i według miłosierdzia Twego wyrwałeś ich wielokrotnie.
Nehemiasza 9 29 I przestrzegałeś ich, by ich nawrócić do Twojego Prawa, lecz oni byli zuchwali i nie słuchali przykazań Twoich, i przeciw przepisom Twoim zgrzeszyli — przeciw tym, przez których wypełnienie zachowuje się życie. Odwrócili niesforne plecy, byli twardego karku i nieposłuszni.
Nehemiasza 9 30 Miałeś dla nich cierpliwość przez wiele lat i przestrzegałeś ich przez Ducha Twego za pośrednictwem Twoich proroków, lecz nie usłuchali. Wtedy wydałeś ich pod władzę narodów obczyzny.
Nehemiasza 9 31 Mimo to dzięki wielkiemu miłosierdziu Twemu nie wytępiłeś ich i nie opuściłeś, albowiem Tyś Bogiem łaskawym i miłosiernym.
Nehemiasza 9 32 I teraz, Boże nasz — Boże wielki, potężny, straszliwy, dotrzymujący przymierza i łaski — niech u Ciebie nie uchodzi za nic ten cały mozół, jaki ugodził nas: królów naszych, książąt naszych, kapłanów naszych, proroków naszych, ojców naszych i cały Twój naród, od dni królów Aszszura aż po dziś dzień.
Nehemiasza 9 33 Lecz Ty jesteś sprawiedliwy we wszystkim, co na nas przyszło. Tyś bowiem postąpił słusznie, myśmy natomiast zawinili.
Nehemiasza 9 34 Bo królowie nasi i książęta, kapłani nasi i przodkowie — oni nie zachowali Twojego Prawa i nie uważali na przykazania i napomnienia, których im udzieliłeś.
Nehemiasza 9 35 Oni bowiem, dopóki żyli w królestwie swoim z Twej dobroci wielkiej, którą im okazałeś, na ziemi tej przestronnej i urodzajnej, którą im pozostawiłeś: nie służyli Tobie i nie odwrócili się od swoich złych uczynków.
Nehemiasza 9 36 Oto myśmy dziś niewolnikami: na ziemi, którą dałeś przodkom naszym, aby mieli pożytek z owocu jej i bogactwa — oto myśmy niewolnikami na niej.
Nehemiasza 9 37 Plon swój obficie wydaje ona dla królów, których postawiłeś nad nami za grzechy nasze. Oni władają nad naszymi ciałami i nad bydłem naszym według swego upodobania. W wielkim ucisku jesteśmy.

Nehemiasza 10  1 Wobec tego wszystkiego my zawieramy i spisujemy umowę, a na tym pieczętowanym dokumencie są podpisani nasi książęta, lewici i kapłani.
Nehemiasza 10  2 Mianowicie: na kartach tego dokumentu umieścił swe imię: namiestnik Nehemiasz, syn Chakaliasza, oraz Sedecjasz,
Nehemiasza 10  3 Serajasz, Azariasz, Jeremiasz,
Nehemiasza 10  4 Paszchur, Amariasz, Malkiasz,
Nehemiasza 10  5 Chattusz, Szekaniasz, Malluk,
Nehemiasza 10  6 Charim, Meremot, Obadiasz,
Nehemiasza 10  7 Daniel, Ginneton, Barach,
Nehemiasza 10  8 Meszullam, Abiasz, Mijjamin,
Nehemiasza 10  9 Maazjasz, Bilgaj, Szemajasz. Są to kapłani.
Nehemiasza 10 10 A lewici: Jozue, syn Azaniasza, Binnuj, jeden z synów Chenadada, Kadmiel
Nehemiasza 10 11 i bracia ich: Szebaniasz, Hodiasz, Kelita, Pelajasz, Chanan,
Nehemiasza 10 12 Mika, Rechob, Chaszabiasz,
Nehemiasza 10 13 Zakkur, Szerebiasz, Szebaniasz,
Nehemiasza 10 14 Hodiasz, Bani, Beninu.
Nehemiasza 10 15 A wodzowie ludu: Parosz, Pachat-Moab, Elam, Zattu, Bani,
Nehemiasza 10 16 Bunni, Azgad, Bebaj,
Nehemiasza 10 17 Adoniasz, Bigwaj, Adin,
Nehemiasza 10 18 Ater, Ezechiasz, Azzur,
Nehemiasza 10 19 Hodiasz, Chaszum, Besaj,
Nehemiasza 10 20 Charif, Anatot, Nebaj,
Nehemiasza 10 21 Magpiasz, Meszullam, Chezir,
Nehemiasza 10 22 Meszezabel, Sadok, Jaddua,
Nehemiasza 10 23 Pelatiasz, Chanan, Anajasz,
Nehemiasza 10 24 Ozeasz, Chananiasz, Chaszszub,
Nehemiasza 10 25 Hallochesz, Pilcha, Szobek,
Nehemiasza 10 26 Rechum, Chaszabna, Maasejasz,
Nehemiasza 10 27 Achiasz, Chanan, Anan,
Nehemiasza 10 28 Malluk, Charim, Baana.
Nehemiasza 10 29 A reszta ludu, kapłanów, lewitów — odźwierni, śpiewacy, niewolnicy świątyni — oraz wszyscy, którzy przeszli od narodów obczyzny do Prawa Bożego: ich żony, synowie i córki — każdy, kto był zdolny zrozumieć,
Nehemiasza 10 30 całkowicie przyłączają się do swych braci, swych dostojników, pod przysięgą i zaklęciem: że postępować będą według Prawa Bożego, danego przez Mojżesza", sługę Bożego, to jest, że zachowywać będą i wypełniać wszystkie przykazania Pana naszego, Jahwe, przepisy Jego i prawa.
Nehemiasza 10 31 Mianowicie: że córek naszych nie damy narodom tej ziemi ani córek ich nie weźmiemy za żony dla synów naszych.
Nehemiasza 10 32 A co do narodów tej ziemi przynoszących towary i wszelkiego rodzaju zboże do sprzedania w dzień sobotni: to nie przyjmiemy tego od nich w szabat ani w dzień święty. Również w roku szabatowym zrzekniemy się korzyści i żądania zwrotu od wszelkiego dłużnika.
Nehemiasza 10 33 Niniejszym podejmujemy też zobowiązania, że rocznie dawać będziemy jedną trzecią sykla na kult w domu Boga naszego,
Nehemiasza 10 34 na chleb pokładny, na ustawiczną ofiarę pokarmową, na ustawiczne całopalenie, na szabaty, na dni nowiu, święta, na uczty święte i na ofiary przebłagalne, by uzyskać pojednanie dla Izraela, słowem, na wszelką posługę w domu Boga naszego.
Nehemiasza 10 35 Losowaniem rozstrzygnęliśmy — kapłani, lewici i lud — sprawę dostarczenia opału: należy go rokrocznie w określonych terminach odstawiać do domu Boga naszego według kolejności rodzin, aby zgodnie z przepisem Prawa utrzymywać ogień na ołtarzu Boga naszego, Jahwe.
Nehemiasza 10 36 Chcemy też rokrocznie przynieść do domu Jahwe pierwociny ziemi naszej i pierwociny każdego owocu drzew wszelkiego rodzaju
Nehemiasza 10 37 oraz zgodnie z przepisem Prawa pierworodne synów naszych i bydła naszego: pierworodne wotów naszych i owiec obiecujemy odstawić do domu Boga naszego dla kapłanów urzędujących w domu Boga naszego.
Nehemiasza 10 38 Następnie wybór przemiałów naszych, czyli świadczeń naszych, i wybór owocu wszelkiego rodzaju drzew, moszczu i oliwy przyniesiemy kapłanom do składnic domu Boga naszego; a dziesięcinę z ziemi naszej — lewitom; są to ci lewici, którzy pobierają dziesięcinę we wszystkich miastach wyznających naszą wiarę.
Nehemiasza 10 39 I kapłan, potomek Aarona, będzie z lewitami, gdy oni będą pobierać dziesięcinę; a lewici odniosą dziesięcinę dziesięciny do składnic skarbca domu Boga naszego,
Nehemiasza 10 40 albowiem do tych składnic przyniosą Izraelici i lewici świadczenie zboża, moszczu i oliwy; tam są też sprzęty świątyni oraz pełniący służbę kapłani, jak też odźwierni i śpiewacy. Tak więc nie zaniedbamy domu Boga naszego.

Nehemiasza 11  1 Przywódcy ludu zamieszkali w Jerozolimie, a reszta ludu rzucała losy celem wyznaczenia jednego z dziesięciu, żeby on osiedlił się w świętym mieście Jeruzalem, a owych dziewięciu — w innych miastach.
Nehemiasza 11  2 A lud błogosławił wszystkich mężów, którzy dobrowolnie postanowili zamieszkać w Jerozolimie.
Nehemiasza 11  3 Oto naczelnicy tego okręgu judzkiego, którzy zamieszkali w Jerozolimie — i w miastach judzkich. Izrael, kapłani, lewici, niewolnicy świątyni i synowie niewolników Salomona osiedlili się w miastach swoich: każdy w swojej posiadłości.
Nehemiasza 11  4 W Jerozolimie zamieszkali synowie Judy i synowie Beniamina. Spośród synów Judy: Atajasz — syn Ozjasza, syna Zachariasza, syna Amariasza, syna Szefatiasza, syna Mahalalela, spośród synów Peresa,
Nehemiasza 11  5 oraz Maasejasz — syn Barucha, syna Kol-Chozego, syna Chazajasza, syna Adajasza, syna Jojariba, syna Zachariasza, Szelanity.
Nehemiasza 11  6 Wszystkich synów Peresa osiadłych w Jerozolimie było czterystu sześćdziesięciu ośmiu mężów zdolnych do boju.
Nehemiasza 11  7 A oto synowie Beniamina: Sallu — syn Meszullama, syna Joeda, syna Pedajasza, syna Kolajasza, syna Maasejasza, syna Itiela, syna Izajasza,
Nehemiasza 11  8 i bracia jego, dzielni wojownicy — dziewięćset dwudziestu ośmiu.
Nehemiasza 11  9 A Joel, syn Zikriego, był zwierzchnikiem nad nimi, i Juda, syn Hassenui, stal jako drugi nad miastem.
Nehemiasza 11 10 A spośród kapłanów: Jedajasz — syn Jojakima, syna
Nehemiasza 11 11 Serajasza, syna Chilkiasza, syna Meszullama, syna Sadoka, syna Merajota, syna Achituba, księcia domu Bożego,
Nehemiasza 11 12 i bracia jego pełniący służbę w świątyni: osiemset dwadzieścia dwie osoby; następnie Adajasz, syn Jerochama, syna Pelaliasza, syna Amsiego, syna Zachariasza, syna Paszchura, syna Malkiasza,
Nehemiasza 11 13 i bracia jego, głowy rodzin: dwieście czterdzieści dwie osoby; dalej Amasaj — syn Azarela, syna Achzaja, syna Meszillemota, syna Immera,
Nehemiasza 11 14 i bracia jego, dzielni wojownicy: sto dwadzieścia osiem osób; a zwierzchnikiem nad nimi był Zabdiel, syn Haggadola.
Nehemiasza 11 15 A spośród lewitów: Szemajasz — syn Chaszszuba, syna Azrikama, syna Chaszabiasza, syna Bunniego.
Nehemiasza 11 16 Nad służbą zewnętrzną domu Bożego stał spośród przełożonych nad lewitami Szabbetaj i Jozabad.
Nehemiasza 11 17 Dalej był Mattaniasz — syn Miki, syna Zabdiego, syna Asafa, dyrygent hymnu, który na modlitwie intonował pieśń dziękczynną, a Bakbukiasz zajmował drugie miejsce między swymi braćmi, następnie Abda, syn Szammuy, syna Galala, syna Jedutuna.
Nehemiasza 11 18 Wszystkich lewitów było w Mieście Świętym dwustu osiemdziesięciu czterech.
Nehemiasza 11 19 Odźwierni: Akkub, Talmon i bracia ich, którzy stróżowali w bramach: sto siedemdziesiąt dwie osoby.
Nehemiasza 11 20 Pozostała część Izraela, kapłanów, lewitów mieszkała we wszystkich miastach judzkich, każdy w swojej posiadłości.
Nehemiasza 11 21 A niewolnicy świątyni mieszkali na Ofelu; Sicha i Giszpa stali na ich czele.
Nehemiasza 11 22 Zwierzchnikiem lewitów w Jerozolimie był Uzzi — syn Baniego, syna Chaszabiasza, syna Mattaniasza, syna Miki; należał on do synów Asafa, którzy śpiewali podczas służby w domu Bożym;
Nehemiasza 11 23 istniało bowiem o nich rozporządzenie królewskie z ustaleniem porządku: kto ma śpiewać w kolejnych dniach.
Nehemiasza 11 24 A Petachiasz — syn Meszezabela, jednego z synów Zeracha, syna Judy — był u boku króla dla wszelkiej sprawy dotyczącej tego ludu.
Nehemiasza 11 25 A co do gospodarstw z przynależnymi polami — to niektórzy z synów Judy mieszkali w Kiriat-Haarba i przynależnych wioskach, w Dibon i przynależnych wioskach, w Jekkabseel i przynależnych gospodarstwach,
Nehemiasza 11 26 w Jeszua, Moladzie, Bet-Pelet,
Nehemiasza 11 27 w Chasar-Szual, Beer-Szebie i w przynależnych wioskach,
Nehemiasza 11 28 w Siklag, Mekona i w przynależnych wioskach,
Nehemiasza 11 29 w En-Rimmon, Sora, Jarmut,
Nehemiasza 11 30 Zanoach, Adullam z przynależnymi gospodarstwami, w Lakisz z przynależnymi polami, w Azece z przynależnymi wioskami; osiedlili się więc od Beer-Szeby do Ge-Hinnom.
Nehemiasza 11 31 A niektórzy z synów Beniamina mieszkali w Geba, Mikmas, Ajja i Betel wraz z przynależnymi wioskami,
Nehemiasza 11 32 Anatot, Nob, Anania,
Nehemiasza 11 33 Chasor, Rama, Gittaim,
Nehemiasza 11 34 Chadid, Seboim, Neballat,
Nehemiasza 11 35 Lod, Ono i w Dolinie Cieśli.
Nehemiasza 11 36 A co do lewitów, to niektóre grupy judzkie przeszły do Beniamina.

Nehemiasza 12  1 A oto są kapłani i lewici, którzy przyszli z Zorobabelem, synem Szealtiela, i Jozuem: Serajasz, Jeremiasz, Ezdrasz,
Nehemiasza 12  2 Amariasz, Malluk, Chattusz,
Nehemiasza 12  3 Szekaniasz, Charim, Meremot,
Nehemiasza 12  4 Iddo, Ginneton, Abiasz,
Nehemiasza 12  5 Mijjamin, Maadiasz, Bilga,
Nehemiasza 12  6 Szemajasz oraz Jojarib, Jedajasz,
Nehemiasza 12  7 Sallu, Amok, Chilkiasz, Jedajasz. — To byli zwierzchnicy kapłanów. A bracia ich za dni Jozuego,
Nehemiasza 12  8 to jest lewici, byli następujący: Jozue, Binnuj, Kadmiel, Szerebiasz, Juda, Mattaniasz; on i bracia jego kierowali śpiewem hymnów dziękczynnych;
Nehemiasza 12  9 a Bakbukiasz, Unni i bracia ich stali naprzeciw nich przy wykonywaniu obowiązków.
Nehemiasza 12 10 A Jozue był ojcem Jojakima, Jojakim był ojcem Eliasziba, Eliaszib — Jojady,
Nehemiasza 12 11 Jojada był ojcem Jochanana, Jochanan był ojcem Jadduy.
Nehemiasza 12 12 A za dni Jojakima głowami rodów byli następujący kapłani: w [rodzie] Serajasza — Merajasz, w [rodzie] Jeremiasza — Chananiasz,
Nehemiasza 12 13 w [rodzie] Ezdrasza — Meszullam, w [rodzie] Amariasza — Jochanan,
Nehemiasza 12 14 w [rodzie] Malluka — Jonatan, w [rodzie] Szekaniasza — Józef,
Nehemiasza 12 15 w [rodzie] Charima — Adna, w [rodzie] Meremota — Chelkaj,
Nehemiasza 12 16 w [rodzie] Iddo — Zachariasz, w [rodzie] Ginnetona — Meszullam,
Nehemiasza 12 17 w [rodzie] Abiasza — Zikri, w [rodzie] Mijjamina..., w [rodzie] Maadiasza — Piltaj,
Nehemiasza 12 18 w [rodzie] Bilgi — Szammua, w [rodzie] Szemajasza — Jonatan,
Nehemiasza 12 19 w [rodzie] Jojariba — Mattenaj, w [rodzie] Jedajasza — Uzzi,
Nehemiasza 12 20 w [rodzie] Sallu — Kallaj, w [rodzie] Amoka — Eber,
Nehemiasza 12 21 w [rodzie] Chilkiasza — Chaszabiasz, w [rodzie] Jedajasza — Netanel.
Nehemiasza 12 22 Za dni Eliasziba, Jojady, Jochanana i Jadduy zostali spisani naczelnicy rodów kapłańskich w kronice prowadzonej aż do panowania Dariusza perskiego.
Nehemiasza 12 23 Synowie Lewiego: naczelnicy rodów ich zostali spisani w Kronice, lecz tylko do dni Jochanana, syna Eliasziba.
Nehemiasza 12 24 Zwierzchnikami lewitów byli: Chaszabiasz, Szerebiasz, Jozue, Binnuj , Kadmiel i bracia ich — którzy według rozporządzenia Dawida, męża Bożego, przy wielbieniu i dziękczynieniu stali naprzeciw nich, oddział równo z oddziałem —
Nehemiasza 12 25 mianowicie: Mattaniasz, Bakbukiasz, Obadiasz; a odźwierni Meszullam, Talmon, Akkub trzymali straż przy składnicach u bram.
Nehemiasza 12 26 Ci żyli za dni Jojakima — syna Jozuego, syna Josadaka — i za dni namiestnika Nehemiasza oraz kapłana-pisarza Ezdrasza.
Nehemiasza 12 27 I na poświęcenie muru Jerozolimy odszukano lewitów, by ze wszystkich ich siedzib sprowadzić ich do Jerozolimy na radosny obchód poświęcenia przy hymnach i grze na cymbałach , harfach i cytrach.
Nehemiasza 12 28 Zgromadzili się więc śpiewacy tak z okręgu otaczającego Jerozolimę, jak i z gospodarstw Netofatytów
Nehemiasza 12 29 oraz z Bet-Haggilgal i z pól miejscowości Geba i Azmawet; śpiewacy bowiem zbudowali sobie gospodarstwa dokoła Jerozolimy.
Nehemiasza 12 30 Kapłani i lewici oczyścili siebie, a potem oczyścili lud, bramy i mur.
Nehemiasza 12 31 I wprowadziłem zwierzchników Judy przed mur, i ustawiłem dwa wielkie chóry dziękczynne. Jeden szedł wzdłuż muru w prawo ku Bramie Śmietników.
Nehemiasza 12 32 Za nimi szedł Hoszajasz z polową zwierzchników Judy
Nehemiasza 12 33 oraz Azariasz, Ezdrasz, Meszullam,
Nehemiasza 12 34 Juda, Mijjamin, Szemajasz, Jeremiasz
Nehemiasza 12 35 spośród kapłanów z trąbami; a Zachariasz — syn Jonatana, syna Szemajasza, syna Mattaniasza, syna Micheasza, syna Zakkura, syna Asafa-
Nehemiasza 12 36 i bracia jego: Szemajasz, Azarel, Milalaj, Gilalaj, Maaj, Netanel, Juda, Chanani z instrumentami muzycznymi Dawida, męża Bożego; a pisarz Ezdrasz szedł przed nimi.
Nehemiasza 12 37 Dalej posuwali się oni ku Bramie Źródlanej, następnie poszli wprost przed siebie w kierunku stopni do Miasta Dawidowego, po drodze w górę przy murze obok pałacu Dawidowego, aż do Bramy Wodnej na wschodzie.
Nehemiasza 12 38 Drugi chór dziękczynny — a ja byłem za nim oraz polowa zwierzchników ludu — szedł wzdłuż muru w lewo obok Wieży Piekarników aż do Muru Szerokiego,
Nehemiasza 12 39 dalej obok Bramy Efraimskiej ku Bramie Jeszańskiej i ku Bramie Rybnej oraz wieży Chananeela, Wieży Seciny aż do Bramy Owczej; a stanęli przy Bramie Więziennej.
Nehemiasza 12 40 Oba chóry dziękczynne stanęły przy domu Bożym, ja także i połowa zwierzchników ze mną;
Nehemiasza 12 41 a kapłani: Eliakim, Maasejasz, Miniamin, Micheasz, Elioenaj, Zachariasz, Chananiasz byli z trąbami
Nehemiasza 12 42 oraz Maasejasz, Szemajasz, Eleazar, Uzzi, Jochanan, Malkiasz, Elam i Ezer. Wtedy śpiewacy dali się słyszeć, a Jizrachiasz był kierownikiem.
Nehemiasza 12 43 W owym dniu złożono znaczne ofiary; cieszyli się oni, gdyż Bóg dał im wielką radość; również żony i dzieci cieszyły się; a radość Jerozolimy słyszano z daleka.
Nehemiasza 12 44 W owym czasie ustanowiono mężów nad składnicami dla zapasów: dla świętych darów pierwocin, dziesięcin, aby w nich zbierali z posiadłości miejskich udziały prawem nałożone na korzyść kapłanów i lewitów; Juda bowiem miał radość z kapłanów i lewitów, pełniących służbę.
Nehemiasza 12 45 Oni wykonywali służbę Boga swego i służbę oczyszczenia — jak również śpiewacy i odźwierni — zgodnie z rozporządzeniem Dawida i syna jego, Salomona.
Nehemiasza 12 46 Albowiem za dni Dawida był Asaf jako pierwszy kierownikiem śpiewaków oraz pieśni pochwalnych i pieśni dziękczynnych dla Boga.
Nehemiasza 12 47 Za dni Zorobabela i za dni Nehemiasza cały Izrael składał udziały śpiewaków i odźwiernych na codzienne utrzymanie; i wydzielano świętą należność lewitom, a lewici wydzielali ją synom Aarona.

Nehemiasza 13  1 W owym czasie czytano z Księgi Mojżesza przed ludem i natrafiono w niej na taki przepis: "Ammonita ani Moabita nigdy nie wejdzie do społeczności Bożej,
Nehemiasza 13  2 albowiem oni nie powitali Izraelitów chlebem i wodą, lecz przekupili przeciw nim Balaama, aby ich przeklął; lecz Bóg nasz zmienił tę klątwę na błogosławieństwo".
Nehemiasza 13  3 Gdy usłyszeli to prawo, odłączyli od Izraela wszelką cudzoziemszczyznę.
Nehemiasza 13  4 Jakiś czas przedtem kapłan Eliaszib — zawiadowca komnat naszego domu Bożego, krewny Tobiasza-
Nehemiasza 13  5 urządził dla niego obszerną komnatę; dawniej składano tam ofiarę pokarmową, kadzidło, sprzęty i dziesięcinę zboża, moszczu i oliwy, przydział lewitów, śpiewaków i odźwiernych oraz świadczenia dla kapłanów.
Nehemiasza 13  6 Podczas tego wszystkiego nie byłem w Jerozolimie, gdyż w roku trzydziestym drugim rządów Artakserksesa, króla babilońskiego, udałem się do tego króla, lecz po pewnym czasie uzyskałem od króla zezwolenie na powrót.
Nehemiasza 13  7 Gdy przybyłem do Jerozolimy, spostrzegłem występek, który popełnił Eliaszib na korzyść Tobiasza przez urządzenie dla niego komnaty na dziedzińcach domu Bożego.
Nehemiasza 13  8 Rozgniewałem się bardzo i wyrzuciłem cały sprzęt domu Tobiaszowego precz z tej komnaty.
Nehemiasza 13  9 Wtedy kazałem oczyścić te komnaty i z powrotem przeniosłem do tego miejsca sprzęty domu Bożego, ofiarę pokarmową i kadzidło.
Nehemiasza 13 10 Dowiedziałem się również, że nie dostarczono przydziałów lewitom i że oni uciekali, każdy na swoje pole: lewici i śpiewacy pełniący służbę.
Nehemiasza 13 11 Wtedy zganiłem zwierzchników i powiedziałem: "Czemu dom Boży jest opuszczony"! Zebrałem lewitów i postawiłem ich na ich stanowisku.
Nehemiasza 13 12 A cały Juda przyniósł do składnic dziesięcinę ze zboża, moszczu i oliwy.
Nehemiasza 13 13 A zarząd nad składnicami powierzyłem kapłanowi Szelemiaszowi, pisarzowi Sadokowi i Pedajaszowi spośród lewitów; pomocnikiem ich był Chanan, syn Zakkura, syna Mattaniasza: oni bowiem uchodzili za uczciwych. Mieli oni obowiązek dawać przydziały swoim braciom.
Nehemiasza 13 14 Pamiętajże, Boże mój, o tym, i nie wymaż moich zbożnych czynów, które spełniłem dla domu Boga mojego i dla jego obsługi.
Nehemiasza 13 15 W owych dniach widziałem, jak w Judzie deptano w szabat tłocznię, noszono snopki i kładziono na osły, tak samo wino, grona, figi i wszelki ładunek, i przywożono to wszystko do Jerozolimy w dzień szabatu. Udzieliłem im przestrogi, gdy w ten dzień chcieli sprzedawać żywność.
Nehemiasza 13 16 A mieszkający tam Tyryjczycy przywozili ryby i wszelki towar i w szabat sprzedawali mieszkańcom Judy i w Jerozolimie.
Nehemiasza 13 17 Wtedy zgromiłem możnych Judy i powiedziałem im: "Co to za niegodziwa rzecz, którą popełniacie, gwałcąc dzień szabatu.
Nehemiasza 13 18 Czyż tak nie uczynili ojcowie wasi? Dlatego też Bóg nasz na nas i na to miasto zesłał całe to nieszczęście. A wy chcecie ściągnąć jeszcze większy gniew na Izraela przez gwałcenie szabatu".
Nehemiasza 13 19 I wydałem rozkaz: "Skoro przed szabatem mrok pokryje bramy Jerozolimy, wrota zostaną zamknięte". I drugi rozkaz: "Nie zostaną one otwarte, aż dopiero po szabacie". Następnie niektórych z moich sług postawiłem przy bramach z dalszym rozkazem: "Żaden ładunek nie przedostanie się w dzień szabatu".
Nehemiasza 13 20 Wtedy handlarze i sprzedawcy wszelkiego towaru raz lub dwa razy przenocowali poza Jerozolimą.
Nehemiasza 13 21 Wówczas ich ostrzegłem i powiedziałem: "Czemu nocujecie przed murem? Jeśli jeszcze raz to zrobicie, podniosę na was rękę". Odtąd w szabat nie przychodzili.
Nehemiasza 13 22 Następnie rozkazałem lewitom, by się oczyścili i poszli czuwać przy bramach, żeby rzeczywiście święcono dzień szabatu. I o tym pamiętaj też, Boże mój, i miej litość nade mną według wielkiego miłosierdzia Twego.
Nehemiasza 13 23 W owym czasie widziałem też Żydów, którzy poślubili kobiety aszdodyckie, ammonickie i moabickie.
Nehemiasza 13 24 A co do synów ich — to połowa mówiła po aszdodycku czy językiem takiego lub innego narodu, a nie umieli mówić po żydowsku.
Nehemiasza 13 25 Wtedy zgromiłem ich i złorzeczyłem im, i niektórych z nich biłem, i targałem ich za włosy, i zaklinałem ich na Boga: "Nie wydawajcie córek swoich za ich synów! Nie bierzcie córek ich dla synów swoich ani dla was za żony!
Nehemiasza 13 26 Czyż nie przez to zgrzeszył Salomon, król izraelski? A przecież między wielu narodami nie było króla jak on. Był on miły Bogu swemu, i ustanowił go Bóg królem nad całym Izraelem: nawet jego skusiły do grzechu cudzoziemskie kobiety.
Nehemiasza 13 27 Czy mimo tej przestrogi ma się słyszeć o was, że popełniacie zupełnie to samo wielkie zło, sprzeniewierzając się Bogu naszemu przez poślubianie kobiet cudzoziemskich?"
Nehemiasza 13 28 Nawet jeden z synów Jojady, syna arcykapłana Eliasziba, był zięciem Choronity Sanballata. Odpędziłem go od siebie.
Nehemiasza 13 29 Nie zapomnij im, Boże mój, tego splamienia kapłaństwa i przymierza z kapłaństwem i lewitami.
Nehemiasza 13 30 I oczyściłem ich z wszelkiej cudzoziemszczyzny i ustanowiłem przepisy dla kapłanów i lewitów: dla każdego w jego zakresie;
Nehemiasza 13 31 dalej przepisy o dostarczaniu drewna w określonych terminach i o pierwocinach. Pamiętaj, Boże mój, o tym na moją korzyść!

Estery 1  1 A było to za dni Aswerusa; Aswerus ten panował od Indii aż do Etiopii nad stu dwudziestu siedmiu państwami.
Estery 1  2 W owych dniach, kiedy król Aswerus zasiadał na tronie swego królestwa, na zamku w Suzie,
Estery 1  3 w trzecim roku swego panowania wydał ucztę dla wszystkich swoich książąt i swoich sług, i najdzielniejszych Persów i Medów, wielmoży i władców państw, którzy byli razem z nim.
Estery 1  4 Przy tym pokazał bogactwo i majestat swego królestwa i blask swojej chwały i wielkości przez wiele dni, to jest przez dni sto osiemdziesiąt.
Estery 1  5 A po upływie owych dni wydał król ucztę dla całego ludu, który znajdował się na zamku w Suzie, od największych aż do najmniejszych, przez siedem dni na dziedzińcu ogrodu przy pałacu króla.
Estery 1  6 Białe tkaniny lniane i fioletowa purpura były umocowane sznurami z bisioru i czerwonej purpury do srebrnych pierścieni na kolumnach z białego marmuru. Sofy złote i srebrne stały na posadzce z kamieni koloru szmaragdu, białego marmuru, masy perłowej i na mozaice.
Estery 1  7 Napoje zaś podawano w naczyniach złotych, a zastawa była z naczyń różnych, a wina królewskiego wiele według zwyczaju króla.
Estery 1  8 Picie odbywało się według takiego polecenia: nie było nikogo przymuszającego, bo tak zarządził król wszystkim urzędnikom swego domu. Niech każdy czyni, co mu się podoba.
Estery 1  9 Także królowa Waszti wydała ucztę dla kobiet w pałacu królewskim, który należał do króla Aswerusa.
Estery 1 10 W siódmym dniu, kiedy już rozweseliło się winem serce króla, rzekł do Mehumana, Bizzety, Charbony, Bigty, Abagty, Zetera i Karkasa, siedmiu eunuchów usługujących królowi Aswerusowi,
Estery 1 11 aby przywiedli przed oblicze króla królowę Waszti w koronie królewskiej celem pokazania ludowi i książętom jej piękności; odznaczała się bowiem miłym wyglądem.
Estery 1 12 Ale królowa Waszti odmówiła przyjścia na rozkaz króla, który eunuchowie otrzymali. Król się rozgniewał, i gniew w nim zapłonął.
Estery 1 13 I rzekł król do mędrców znających prawo, <bo tak sprawy króla [rozważano] wobec znających prawo i sąd>,
Estery 1 14 i rozkazał przywołać do siebie Karszenę, Szetara, Admatę, Tarszisza, Meresa, Mersenę, Memukana, siedmiu książąt perskich i medyjskich, którzy byli zaufanymi doradcami króla i zajmowali w królestwie pierwsze miejsca.
Estery 1 15 [I zapytał]: "Jak według prawa należy postąpić z królową Waszti, która nie wykonała rozkazu króla, jaki eunuchowie otrzymali".
Estery 1 16 Na to odpowiedział Memukan w obecności króla i książąt: "Nie tylko przeciw samemu królowi wykroczyła królowa Waszti, lecz także przeciw wszystkim książętom i wszystkim narodom, które zamieszkują państwa króla Aswerusa.
Estery 1 17 Gdy wieść o zachowaniu się królowej rozejdzie się pośród wszystkich kobiet, wtedy wzgardzą mężami swoimi w oczach swoich i powiedzą im: "Król Aswerus polecił przyprowadzić królowę Waszti do siebie, a ona nie poszła".
Estery 1 18 Dziś wszystkie księżniczki perskie i medyjskie powiedzą do książąt królewskich, co usłyszały o postępowaniu królowej. Wtedy będzie wiele pogardy i gniewu.
Estery 1 19 Jeśli się to królowi podoba, to niech wyjdzie dekret królewski od niego i niech będzie napisane w prawach perskich i medyjskich, i niech będzie nieodwołalne to, że Waszti nie może już przyjść przed oblicze króla Aswerusa, a jej godność królewską niech da król jej towarzyszce, godniejszej od niej.
Estery 1 20 A gdy usłyszą dekret króla, wydany do całego królestwa — a wielkie jest ono — wszystkie kobiety oddadzą cześć mężom swoim od największego do najmniejszego".
Estery 1 21 I spodobała się ta rada królowi i książętom jego, i uczynił król według słów Memukana.
Estery 1 22 I wysłał listy do wszystkich państw królewskich, do każdej krainy, [skreślone] jej własnym pismem i do każdego narodu w jego własnym języku, aby każdy mąż był panem w domu swoim <i mówił, co mu się podoba>.

Estery 2  1 Po tych wypadkach, gdy minął gniew króla Aswerusa, przypomniał on sobie Waszti, to, co ona uczyniła, oraz postanowienie w jej sprawie.
Estery 2  2 I powiedzieli dworzanie króla, którzy straż przy nim pełnili: "Niech poszukają królowi młodych dziewic o pięknym wyglądzie
Estery 2  3 i niech zamianuje król urzędników we wszystkich państwach królestwa swego, i niech zgromadzą wszystkie młode dziewice o pięknym wyglądzie na zamek w Suzie, do domu kobiet, pod opiekę Hegaja, eunucha królewskiego, stróża żon, i niech da im kosmetyki.
Estery 2  4 Ta dziewczyna, która się spodoba królowi, będzie królową w miejsce Waszti". I spodobała się ta mowa królowi, i postąpił zgodnie z nią.
Estery 2  5 A był na zamku w Suzie mąż imieniem Mardocheusz, syn Jaira, syna Szimejego, syna Kisza, człowiek z pokolenia Beniamina.
Estery 2  6 Ten został uprowadzony z Jerozolimy w czasie uprowadzenia razem z Jechoniaszem, królem judzkim, którego wziął do niewoli Nabuchodonozor, król babiloński.
Estery 2  7 A on był opiekunem Hadassy, to jest Estery, córki stryja swego, bo nie miała ona ojca ani matki. Była to panna o pięknej postaci i miłym wyglądzie; a gdy umarli jej ojciec i matka, przyjął ją Mardocheusz za córkę.
Estery 2  8 Gdy rozeszła się wieść o poleceniu królewskim i jego rozkazie i gdy zgromadzono wiele dziewcząt na zamku w Suzie pod opieką Hegaja, wzięta też została Estera do domu króla pod opiekę Hegaja, stróża żon.
Estery 2  9 I spodobała mu się dziewczyna, i zyskała względy u niego, i udał się do niej z kosmetykami i z [należną jej] częścią [utrzymania]. Dał jej też siedem dziewcząt z domu króla za towarzyszki i przeniósł ją i jej dziewczęta do lepszego miejsca w domu kobiet.
Estery 2 10 A nie ujawniła Estera swego narodu i pochodzenia, ponieważ Mardocheusz rozkazał jej, aby nic nie mówiła.
Estery 2 11 Mardocheusz zaś przechadzał się codziennie na wprost przedsionka domu kobiet, aby dowiadywać się o zdrowie Estery i co się z nią dzieje.
Estery 2 12 A gdy przychodziła kolej na każdą dziewczynę, aby pójść do króla Aswerusa, pod koniec jej pobytu, wedle prawa kobiet, to jest po dwunastu miesiącach — ponieważ wtedy dni ich namaszczenia kończyły się, sześć miesięcy olejkiem mirrowym, a sześć miesięcy balsamami i kosmetykami kobiecymi —
Estery 2 13 wtedy dopiero dziewczyna szła do króla. Wszystko, czego zażądała, dawano jej, aby mogła to wziąć ze sobą do domu króla.
Estery 2 14 Wieczorem szła, a rano wracała do drugiego domu kobiet pod opiekę Szaaszgaza, eunucha królewskiego, stróża nałożnic. Nie przychodziła ona już do króla, chyba że król jej zapragnął i wezwał ją imiennie.
Estery 2 15 A gdy na Esterę, córkę Abichaila, stryja Mardocheusza, który wziął ją za córkę, przyszła kolej, aby poszła do króla, nie żądała niczego, jak tylko tego, co polecił Hegaj, eunuch królewski, stróż żon. I pozyskała Estera względy w oczach wszystkich, którzy na nią patrzeli.
Estery 2 16 Zabrano więc Esterę do króla Aswerusa, do jego pałacu królewskiego, w dziesiątym miesiącu, to jest w miesiącu Tebet, w siódmym roku jego królowania.
Estery 2 17 I umiłował król Esterę nad wszystkie [inne] kobiety, i znalazła łaskę i względy u niego ponad wszystkie [inne] dziewice, i włożył na jej głowę koronę królewską, i uczynił ją królową w miejsce Waszti.
Estery 2 18 Wydał [także] król wielką ucztę dla wszystkich swoich książąt i sług swoich, ucztę Estery, a państwa uwolnił od podatków i dał im dary z hojnością królewską.
Estery 2 19 <A gdy zgromadzono dziewczęta po raz drugi> i Mardocheusz siedział w Bramie Królewskiej ,
Estery 2 20 Estera nie powiedziała o swoim pochodzeniu i o narodzie, tak jak to polecił jej Mardocheusz. Estera uczyniła zgodnie z poleceniem Mardocheusza, tak jakby była jeszcze pod jego opieką.
Estery 2 21 Mardocheusz w tych dniach był przy Bramie Królewskiej. A niezadowoleni dwaj eunuchowie królewscy, Bigtan i Teresz, spomiędzy "stróżów progu", szukali sposobności, aby podnieść rękę na króla Aswerusa.
Estery 2 22 I doszła wiadomość o sprawie tej do Mardocheusza, i powiedział o tym królowej Esterze, a Estera oznajmiła królowi w imieniu Mardocheusza.
Estery 2 23 Tak została wyśledzona sprawa i odkryta, i powieszono obu na drzewie, i zapisano to w księdze kronik w obecności króla.

Estery 3  1 Po tych wydarzeniach król Aswerus uczynił wielkim Amana, syna Hammedaty, Agagitę, i wywyższył go, i umieścił tron jego ponad wszystkimi książętami, którzy przy nim byli.
Estery 3  2 Wszyscy słudzy króla, którzy stali w bramie, klękali i oddawali pokłon przed Amanem, ponieważ taki rozkaz wydał król co do jego osoby. A Mardocheusz nie klękał i nie oddawał pokłonu.
Estery 3  3 Wtedy stojący w bramie słudzy królewscy powiedzieli Mardocheuszowi: "Dlaczego przestępujesz polecenie króla?"
Estery 3  4 Mówili do niego tak codziennie, ale on ich nie słuchał. Powiedzieli więc Amanowi, aby się przekonać, czy trwałe będą postanowienia Mardocheusza, ponieważ wyznał im, że jest Żydem.
Estery 3  5 I zauważył Aman, że Mardocheusz nie klękał i nie oddawał pokłonu, i napełnił się Aman gniewem.
Estery 3  6 Uważał jednak za niegodne podnieść rękę na samego tylko Mardocheusza, ponieważ powiedziano mu o narodzie Mardocheusza. Szukał więc Aman sposobności, aby w całym królestwie Aswerusa wytępić wszystkich Żydów, to jest naród Mardocheusza.
Estery 3  7 Od pierwszego miesiąca, to jest miesiąca Nisan, w dwunastym roku króla Aswerusa rzucano "Pur", to jest los, w obecności Amana na każdy dzień i na każdy miesiąc aż do dwunastego miesiąca Adar.
Estery 3  8 Potem rzekł Aman do króla Aswerusa: "Jest pewien naród rozproszony i odłączony od narodów we wszystkich państwach królestwa twego, a prawa jego są inne niż każdego innego narodu. Praw króla oni nie wykonują i w interesie króla leży, aby ich nie zostawić w spokoju.
Estery 3  9 Jeśli król uzna to za słuszne, niech wyda dekret, aby ich wytracić, a ja wpłacę na ręce urzędników dziesięć tysięcy talentów srebra, aby je przelano do skarbca królewskiego".
Estery 3 10 Na to zdjął król sygnet z ręki swojej i dał go Amanowi, synowi Hammedaty, Agagicie, wrogowi Żydów.
Estery 3 11 I powiedział król do Amana: "Niech będzie ci dane srebro i lud ten, abyś uczynił z nim, co wydaje się słuszne w oczach twoich".
Estery 3 12 Zawołano pisarzy królewskich w miesiącu pierwszym dnia trzynastego i napisano wszystko, co rozkazał Aman, do satrapów króla i do namiestników, którzy stali na czele wszystkich państw, i do książąt poszczególnych narodów; napisano do każdego państwa jego pismem i do poszczególnych narodów w jego języku w imieniu króla Aswerusa i opieczętowano sygnetem królewskim.
Estery 3 13 Potem wysłano listy przez gońców do wszystkich państw króla, aby wygubić i wybić, i wyniszczyć wszystkich Żydów od chłopca do starca, dzieci i kobiety w tym samym dniu, to jest w dniu trzynastym miesiąca dwunastego, to jest miesiąca Adar, a majątek ich skonfiskować.
Estery 3 14 Odpis pisma został dostarczony wszystkim państwom jako ustawa i ogłoszono wszystkim narodom, aby były gotowe na ten dzień.
Estery 3 15 Gońcy pobiegli przynaglani rozkazem królewskim, a dekret ogłoszono na zamku w Suzie. Król i Aman siedzieli i pili, miasto zaś Suza było w rozterce.

Estery 4  1 A skoro Mardocheusz dowiedział się o wszystkim, co czyniono, rozdarł szaty i okrył się worem i popiołem, i wyszedł na środek miasta, i lamentował głośno i gorzko.
Estery 4  2 I przyszedł aż pod Bramę Królewską, ponieważ nie wolno było wejść do samej Bramy Królewskiej przyodzianemu w wór pokutny.
Estery 4  3 A w każdym państwie, wszędzie, dokąd dekret króla i prawo jego dotarły, powstał wielki smutek u Żydów i posty, i płacz, i lament. Wór pokutny i popiół stanowił posłanie dla wielu.
Estery 4  4 I przyszły służące Estery i jej eunuchowie, i opowiedzieli jej o tym. Wtedy królowa zlękła się bardzo i posłała szaty, aby ubrać Mardocheusza i zdjąć wór z niego, ale on nie przyjął.
Estery 4  5 Wtedy zawołała Estera Hataka, który spośród eunuchów królewskich usługiwał jej osobiście, i posłała go do Mardocheusza, aby dowiedział się, po co to wszystko i dlaczego.
Estery 4  6 I poszedł Hatak do Mardocheusza na rynek miasta, który był przed Bramą Królewską.
Estery 4  7 Mardocheusz opowiedział mu wszystko, co się zdarzyło, i dokładnie powiadomił go o sumie srebra, którą Aman przyrzekł wpłacić do skarbca królewskiego za Żydów, skoro tylko będzie mógł ich wygładzić.
Estery 4  8 I odpis dokumentu prawnego, który wydano w Suzie, aby ich wygładzić, dał mu do pokazania Esterze, celem powiadomienia jej i polecenia, aby poszła do króla i błagała go o łaskę, i prosiła przed nim za ludem swoim.
Estery 4  9 A Hatak odszedł i powiedział Esterze słowa Mardocheusza.
Estery 4 10 I odpowiedziała Estera Hatakowi i poleciła mu iść do Mardocheusza:
Estery 4 11 "Wszyscy słudzy króla i ludność państw królewskich wiedzą, że jedno dla nich jest prawo, dla każdego mężczyzny i każdej kobiety, którzy udają się do króla na dziedziniec wewnętrzny, a którzy nie otrzymali wezwania: mają być zabici, chyba że król wyciągnie nad nimi złote berło, to wtedy pozostaną przy życiu. A mnie nie zawołano, abym poszła do króla już od dni trzydziestu".
Estery 4 12 I powiedziano Mardocheuszowi słowa Estery.
Estery 4 13 Wtedy Mardocheusz rzekł, aby odpowiedzieli Esterze: "Nie myśl sobie w sercu, że uratujesz się w domu króla, jedyna ze wszystkich Żydów,
Estery 4 14 bo jeśli ty zachowasz milczenie w tym czasie, uwolnienie i ratunek dla Żydów przyjdzie z innego miejsca, a ty i dom ojca twojego zginiecie. A kto wie, czy nie ze względu na tę właśnie chwilę dostąpiłaś godności królowej?"
Estery 4 15 I rzekła Estera, aby odpowiedziano Mardocheuszowi:
Estery 4 16 "Idź, zgromadź wszystkich Żydów, którzy znajdują się w Suzie. Pośćcie za mnie nie jedząc i nie pijąc trzy dni, nocą i dniem. Ja też i dziewczęta moje będziemy pościły podobnie. Potem pójdę do króla, choć to niezgodne z prawem, a jeśli zginę, to zginę".
Estery 4 17 I poszedł Mardocheusz i uczynił stosownie do tego wszystkiego, co mu poleciła Estera.

Estery 5  1 Trzeciego dnia Estera ubrała się po królewsku i weszła do wewnętrznego dziedzińca domu królewskiego, naprzeciw pokojów króla. Król siedział wtedy na królewskim tronie w sali królewskiej naprzeciw bramy wejściowej pałacu.
Estery 5  2 A gdy król zobaczył królowę Esterę, stojącą na dziedzińcu, znalazła ona łaskę w oczach jego i wyciągnął król do Estery złote berło, które miał w ręce i zbliżyła się Estera, i dotknęła się końca berła.
Estery 5  3 I rzekł król do niej: "Co ci się stało, królowo Estero, i jaka jest prośba twoja? — choćby to była połowa królestwa, będzie ci dane".
Estery 5  4 Na to Estera odpowiedziała: "Jeśli się to podoba królowi, to niech przyjdzie król i Aman na ucztę, którą ja przygotowałam dla niego".
Estery 5  5 I rzekł król: "Zawołajcie szybko Amana, aby spełnił wolę Estery". Tak przyszedł król i Aman na ucztę, którą Estera wydała.
Estery 5  6 I odezwał się król do Estery po napiciu się wina: "Jakie jest życzenie twoje, a będzie spełnione, i co za prośba twoja? Choćby to była połowa królestwa, stanie się".
Estery 5  7 Na to odpowiedziała Estera i rzekła: "Oto życzenie moje i moja prośba:
Estery 5  8 Jeśli znalazłam łaskę u króla i jeśli to król uznaje za słuszne, aby spełnić moje życzenie i uczynić zadość mojej prośbie, to niech przyjdzie król i Aman [jeszcze jutro] na ucztę, którą przygotowałam dla nich, a jutro uczynię wedle słowa króla".
Estery 5  9 I wyszedł Aman w dniu tym wesoły i dobrej myśli. Ale gdy ujrzał Aman Mardocheusza w Bramie Królewskiej, a on ani nie wstał, ani się nie poruszył przed nim, napełnił się Aman gniewem na Mardocheusza.
Estery 5 10 Mimo tego opanował się Aman i poszedł do domu. Potem posłał [zaproszenie], aby przyszli przyjaciele i jego żona — Zeresz.
Estery 5 11 I opowiedział im Aman o wspaniałości bogactwa swego i o mnóstwie synów swoich i o wszystkim, jak to wielkim uczynił go król i jak wyniósł go nad książąt i sługi królewskie.
Estery 5 12 I mówił Aman: "Nawet królowa Estera nikogo oprócz mnie nie zaprosiła na ucztę z królem, którą wydała, a także na jutro mam zaproszenie do niej razem z królem.
Estery 5 13 Lecz wszystko to jest dla mnie niczym, jak długo patrzę na Mardocheusza, Żyda siedzącego w Bramie".
Estery 5 14 Na to odpowiedziała mu jego żona, Zeresz, i wszyscy przyjaciele jego: "Niech postawią drzewo wielkie na pięćdziesiąt łokci, a rano powiedz królowi, niech powieszą na nim Mardocheusza i idź wesół na ucztę z królem". Spodobała się ta rada Amanowi i rozkazał postawić drzewo.

Estery 6  1 A tej nocy odbiegł sen króla i polecił, aby przyniesiono księgę pamiątkową kronik i odczytano ją przed królem.
Estery 6  2 Tam znaleziono zapisane to, co powiedział Mardocheusz o Bigtanie i Tereszu, dwóch eunuchach królewskich spomiędzy "stróżów progu", którzy usiłowali podnieść rękę na króla Aswerusa.
Estery 6  3 I rzekł król: "Co uczyniono, aby uczcić i wsławić za to Mardocheusza?" I odpowiedzieli królowi dworzanie, którzy mu usługiwali: "Nie uczyniono dla niego zupełnie nic". Na to rzekł król: "Kto jest na dziedzińcu?" A na zewnętrzny dziedziniec pałacu królewskiego przyszedł Aman, aby zapytać króla, czy może powiesić Mardocheusza na drzewie, które przygotował dla niego.
Estery 6  4 I powiedzieli słudzy króla do niego: "Oto Aman stoi na dziedzińcu". I rzekł król: "Niech wejdzie".
Estery 6  5 I przyszedł Aman, a król rzekł do niego: "Co należy uczynić mężowi, którego król chce uczcić?" A mówił Aman sam do siebie: Komuż by król chciał oddać większą cześć niż mnie?
Estery 6  6 I powiedział Aman królowi: "Dla męża, którego król chce uczcić,
Estery 6  7 niech przyniosą szatę królewską, w którą król się ubiera, i konia, na którym jeździ król, i niech mu włożą na głowę koronę królestwa.
Estery 6  8 Podając zaś szaty i konia do rąk jednego spośród najznakomitszych książąt króla, niech ubiorą męża, którego król chce uczcić, i niech go obwożą na koniu po placu miejskim, i niech wołają przed nim: "Oto, co uczyniono mężowi, którego król chce uczcić!""
Estery 6  9 I rzekł król do Amana: "Szybko weź szatę i konia i, jak powiedziałeś, tak uczyń Żydowi Mardocheuszowi, który siedzi w Bramie Królewskiej. Niczego nie opuść z tego wszystkiego, co powiedziałeś !"
Estery 6 10 Wziął więc Aman szatę i konia i ubrał Mardocheusza, i obwoził go po placu miejskim, i wołał przed nim: "Oto, co czyni się mężowi, którego król chce uczcić".
Estery 6 11 Potem powrócił Mardocheusz do Bramy Królewskiej, a Aman pospieszył do domu swego smutny, z zakrytą głową.
Estery 6 12 I opowiedział Aman żonie swojej, Zeresz, i wszystkim przyjaciołom swoim wszystko, co go spotkało. I odpowiedzieli mu przyjaciele jego i żona jego, Zeresz: "Jeżeli Mardocheusz jest z narodu żydowskiego, a ty zacząłeś przed nim upadać, to nie przemożesz go, raczej całkiem upadniesz".
Estery 6 13 A gdy oni jeszcze z nim rozmawiali, szybko przyszli eunuchowie królewscy i przynaglali Amana, aby szedł na ucztę, którą wydała Estera.
Estery 6 14 A tej nocy odbiegł sen króla i polecił, aby przyniesiono księgę pamiątkową kronik i odczytano ją przed królem.

Estery 7  1 Przyszedł więc król i Aman, aby ucztować z królową Esterą.
Estery 7  2 A król rzekł do Estery także w drugim dniu podczas picia wina: "Jakie jest twoje życzenie, królowo Estero, a będzie ci dane, i co za prośba twoja? Choćby to była połowa królestwa, stanie się".
Estery 7  3 W odpowiedzi rzekła królowa Estera: "Jeśli jesteś mi życzliwy, królu, i jeśli królowi się podoba, to niech będzie darowane mi życie na moją prośbę i lud mój na moje życzenie.
Estery 7  4 Albowiem sprzedano nas, mnie i mój lud, aby nas wygładzić, wymordować i zniszczyć. Gdyby nas sprzedano tylko jako niewolników i niewolnice, milczałabym, chociaż nie wynagrodzi nigdy ciemiężyciel szkody królowi".
Estery 7  5 A na to odpowiedział król Aswerus i rzekł królowej Esterze: "Któż jest ten, który zawziął się w sercu swoim, aby to uczynić, i gdzie on jest?"
Estery 7  6 I odpowiedziała Estera: "Tym przeciwnikiem i wrogiem jest Aman, ten niegodziwiec". Aman zaś zatrwożył się wobec króla i królowej.
Estery 7  7 Wtedy król w gniewie swoim wstał od picia wina i [poszedł] do pałacowego ogrodu. Aman zaś stanął przed królową Esterą, aby prosić o życie swoje, ponieważ dostrzegł, że król postanowił jego zgubę.
Estery 7  8 Potem król wrócił z pałacowego ogrodu do domu, gdzie pito wino, Aman zaś upadł na łoże, na którym spoczywała Estera. A na to król rzekł: "Czy jeszcze chce zgwałcić królowę w mojej obecności w domu?" Słowo wyszło z ust króla, a twarz Amana zakryto.
Estery 7  9 I rzekł Charbona, jeden z eunuchów, którzy pełnili służbę przed królem: "Oto drzewo, które postawił Aman dla Mardocheusza, który radził dobrze królowi, stoi przed domem Amana, wysokie na pięćdziesiąt łokci". I rzekł król: "Powieście go na nim!"
Estery 7 10 I powieszono Amana na drzewie, które przygotował Mardocheuszowi, a uspokoił się gniew króla.

Estery 8  1 Tego dnia podarował król Aswerus królowej Esterze dom Amana, dręczyciela Żydów, Mardocheusz zaś dostał się przed oblicze króla, ponieważ powiedziała Estera, kim on był dla niej.
Estery 8  2 Król zaś zdjął swój sygnet, który zabrał Amanowi, i dał go Mardocheuszowi. Estera zaś ustanowiła Mardocheusza zarządcą domu Amana.
Estery 8  3 I znowu Estera przemówiła do króla, i upadła do nóg jego, i płakała, i błagała go o łaskę, aby usunął złość Amana, Agagity, i zamiar jego skierowany przeciwko Żydom.
Estery 8  4 A król wyciągnął do Estery złote berło; na co podniosła się Estera i stanęła przed królem,
Estery 8  5 i rzekła: "Jeśli się to podoba królowi i jeśli jest mi życzliwy, i jeśli królowi to odpowiada, a ja jestem w jego oczach miła, niech zostanie napisane, aby wycofano listy, plan Amana, syna Hammedaty, który napisał, aby wygubić Żydów mieszkających we wszystkich państwach króla.
Estery 8  6 Bo jakże mogłabym patrzeć na zło, które spadnie na lud mój, i jak mogłabym patrzeć na zgubę mojego narodu?"
Estery 8  7 Wtedy rzekł król Aswerus do królowej Estery i do Żyda Mardocheusza: "Oto dałem Esterze dom Amana, a jego powiesili na drzewie, ponieważ wyciągnął rękę na Żydów.
Estery 8  8 Wy zaś, jeśli wam się wyda słuszne, napiszcie w sprawie Żydów w imieniu króla i zapieczętujcie sygnetem, ponieważ pismo króla, napisane w imieniu króla i zapieczętowane sygnetem króla, jest nieodwołalne".
Estery 8  9 I zawołano pisarzy królewskich w tym czasie, w trzecim miesiącu, to jest miesiącu Siwan, w dniu dwudziestym trzecim, i napisano według tego wszystkiego, co rozkazał Mardocheusz, do Żydów i do satrapów, i do namiestników, i książąt państw, które [rozciągają się] od Indii aż do Etiopii, to jest do stu dwudziestu siedmiu państw, do poszczególnych państw ich pismem i do poszczególnych ludów w ich języku, i do Żydów ich pismem w ich języku.
Estery 8 10 I napisał w imieniu króla Aswerusa pismo, i zapieczętował sygnetem króla, i posłał przez gońców, jadących na koniach, wierzchowcami królewskimi, na źrebcach ze stadniny królewskiej,
Estery 8 11 że król pozwala Żydom, mieszkającym w poszczególnych miastach zgromadzić się i stanąć w obronie swego życia, aby mogli wytracić i wymordować, i wygubić wszystkich zbrojnych swoich wrogów wśród ludów i państw wraz z ich niemowlętami i kobietami, a także aby zabrali ich majętność
Estery 8 12 w jednym dniu, we wszystkich państwach króla Aswerusa, dnia trzynastego miesiąca dwunastego, to jest miesiąca Adar.
Estery 8 13 Odpis pisma został ogłoszony we wszystkich państwach z mocą prawa, aby było wiadomo wszystkim ludom, że Żydzi będą gotowi na ten dzień do pomsty nad nieprzyjaciółmi.
Estery 8 14 Gońcy konni, gońcy królewscy, pędzili spiesząc się, przynaglani rozkazem króla, a dekret króla został ogłoszony na zamku w Suzie.
Estery 8 15 Mardocheusz zaś wyszedł od króla w szacie królewskiej z fioletowej purpury i w białym odzieniu, w koronie złotej i wielkiej, w płaszczu bisiorowym i szkarłatnym, a miasto Suza cieszyło się i weseliło.
Estery 8 16 Dla Żydów nastało światło i wesele, i radość, i sława.
Estery 8 17 We wszystkich bez wyjątku państwach i w każdym mieście, w miejscu, dokąd dotarło słowo króla i jego dekret dla Żydów, były radość i wesele, uczty i dzień zabawy. Wielu spośród narodów państwa perskiego przechodziło na judaizm, ponieważ padł na nich strach przed Żydami.

Estery 9  1 W dwunastym miesiącu, to jest w miesiącu Adar, trzynastego w nim dnia, gdy rozszedł się dekret króla i rozkaz jego, który miał być wypełniony w dniu, w którym spodziewali się wrogowie Żydów, że będą panowali nad nimi, zmieniło się wszystko, ponieważ Żydzi zapanowali nad tymi, którzy ich nienawidzili.
Estery 9  2 I zgromadzili się Żydzi we wszystkich miastach swoich, we wszystkich państwach króla Aswerusa, aby podnieść rękę na tych, którzy pragnęli ich zguby. Nikt nie stawił im czoła, ponieważ strach przed nimi padł na wszystkie narody.
Estery 9  3 Wszyscy zaś książęta państw, satrapowie i namiestnicy, i zarządcy spraw króla podtrzymywali Żydów, bo padł na nich strach przed Mardocheuszem.
Estery 9  4 Mardocheusz bowiem był wielki w domu królewskim i sława jego rosła po wszystkich państwach, tak że Mardocheusz wzrastał i coraz to większy się stawał.
Estery 9  5 Tak pokonali Żydzi wszystkich swoich wrogów przez uderzenie mieczem, przez zabójstwa i zagładę, i zrobili z nienawidzącymi ich wszystko, co chcieli.
Estery 9  6 Na zamku w Suzie zabili Żydzi i wycięli pięciuset mężczyzn.
Estery 9  7 I zabili Parszandatę, i Dalfona, i Aspatę,
Estery 9  8 i Poratę, i Adalię, i Aridatę,
Estery 9  9 i Parmasztę, i Arisaja, i Aridaja, i Wajezatę —
Estery 9 10 dziesięciu synów Amana, syna Hammedaty, dręczyciela Żydów, ale na majątek ich nie wyciągnęli ręki.
Estery 9 11 W tym samym dniu dowiedział się król o liczbie zabitych na zamku w Suzie.
Estery 9 12 Król rzekł do królowej Estery: "W Suzie na zamku Żydzi zabili i wytracili pięciuset mężów i dziesięciu synów Amana. A w pozostałych państwach króla, co uczynili? I jakie jest jeszcze twoje życzenie, a będzie dane tobie, i co za pragnienie dalsze, a stanie się?"
Estery 9 13 I rzekła Estera: "Jeśli królowi to się podoba, to niech pozwolą także jutro Żydom, którzy są w Suzie, na działanie według dekretu z dnia dzisiejszego, aby mogli dziesięciu synów Amana powiesić na szubienicy".
Estery 9 14 I rzekł król: "Niech się tak stanie". I wydano zarządzenie w Suzie, i dziesięciu synów Amana powieszono.
Estery 9 15 A Żydzi, którzy byli w Suzie, zgromadzili się także w dniu czternastym miesiąca Adar i zabili w Suzie trzystu mężczyzn, ale na majątek ich ręki nie wyciągnęli.
Estery 9 16 Reszta Żydów, którzy mieszkali w państwach króla, zgromadziła się i stanęła w obronie swego życia. I uwolnili się od wrogów, i zabili nienawidzących ich siedemdziesiąt pięć tysięcy, ale na majątek ich nie wyciągnęli ręki.
Estery 9 17 Tak było trzynastego dnia miesiąca Adar. A czternastego odpoczęli i urządzili tegoż dnia ucztę i zabawę.
Estery 9 18 Żydzi zaś, którzy byli w Suzie, zgromadzili się trzynastego i czternastego, a piętnastego odpoczęli i urządzili sobie tegoż dnia ucztę i zabawę.
Estery 9 19 Dlatego Żydzi mieszkający w miastach obchodzą dzień czternastego Adar jako dzień radości i ucztowania, i dzień zabawy oraz wzajemnego posyłania sobie darów z żywności.
Estery 9 20 A Mardocheusz opisał te wypadki i rozesłał listy do wszystkich Żydów, którzy byli we wszystkich państwach króla Aswerusa, blisko i daleko,
Estery 9 21 aby im wydać polecenie, że mają obchodzić jako święto dzień czternasty w miesiącu Adar i piętnasty w nim — z roku na rok —
Estery 9 22 jako dni, w których Żydzi uwolnili się od nieprzyjaciół, i miesiąc, który obrócił się im ze smutku w radość i z żałoby stał się dla nich dniem wesela, aby obchodzili je jako dni ucztowania i wesela, posyłając innym coś z zapasów żywności, a ubogim dary.
Estery 9 23 A Żydzi przekazywali to, co rozpoczęli czynić i co napisał im Mardocheusz,
Estery 9 24 że Aman, syn Hammedaty, Agagita, wróg wszystkich Żydów, powziął plan przeciw Żydom, aby ich wygubić, i rzucił Pur, to jest los, aby zniszczyć ich i zgładzić.
Estery 9 25 A gdy doszła wieść o tym do króla, wydał dekret na piśmie: "Niech się obróci zły jego zamiar, jaki zgotował Żydom, na jego głowę". I powiesili go i synów jego na drzewie.
Estery 9 26 Dlatego nazwano dni owe Purim stosownie do nazwy Pur. Również na podstawie wszystkich słów tego listu i na podstawie tego, co przeżyli i co ich dotknęło,
Estery 9 27 Żydzi postanowili i wzięli na siebie i na potomstwo swoje, i na wszystkich przyłączających się do nich, obowiązek nieprzemijający obchodzenia owych dni stosownie do pisma i stosownie do czasu — z roku na rok.
Estery 9 28 Owe dni będą wspominane i świętowane we wszystkich pokoleniach z rodziny na rodzinę i z państwa do państwa, i z miasta do miasta. I owe dni Purim nie zaginą wśród Żydów, i pamięć ich nie ustanie u potomnych.
Estery 9 29 Napisała także królowa Estera, córka Abichaila, i Żyd Mardocheusz z wielkim naciskiem to, aby ten drugi list Purim obowiązywał jako prawo.
Estery 9 30 I rozesłano pismo do wszystkich Żydów w stu dwudziestu siedmiu państwach królestwa Aswerusa, pismo pokoju i prawdy,
Estery 9 31 aby utrwalić owe dni Purim w czasach ich, jak je przedtem ustanowił Żyd Mardocheusz i królowa Estera, i jak ustanowili dla siebie i dla potomnych swoich przepisy postu i lamentowania.
Estery 9 32 I tak rozporządzenie Estery umocniło przepisy w sprawie owego Święta Purim i spisane zostało to w księdze.
Estery 10  1 I nałożył król Aswerus podatek na kraj i na wyspy morza.
Estery 10  2 A wszystkie dzieła jego potęgi i mocy jego i opis wielkości Mardocheusza, którego król uczynił wielkim, czyż te sprawy nie są napisane w księdze kronik królów Medów i Persów?
Estery 10  3 Albowiem Żyd Mardocheusz był drugim po królu Aswerusie i wielkim w oczach Żydów, i umiłowanym przez mnóstwo braci swoich. Troszczył się o dobro swego ludu i zabiegał o szczęście całego swojego narodu.

Joba 1  1 Żył w ziemi Us człowiek imieniem Job. Był to mąż sprawiedliwy, prawy, bogobojny i unikający zła.
Joba 1  2 Miał siedmiu synów i trzy córki.
Joba 1  3 Majętność jego stanowiło siedem tysięcy owiec, trzy tysiące wielbłądów, pięćset jarzm wołów, pięćset oślic oraz wielka liczba służby. Był najwybitniejszym człowiekiem spośród wszystkich ludzi Wschodu.
Joba 1  4 Synowie jego mieli zwyczaj udawania się na ucztę, którą każdy z nich urządzał po kolei we własnym domu w dniu oznaczonym. Zapraszali też swoje trzy siostry, by jadły i piły z nimi.
Joba 1  5 Gdy przeminął czas ucztowania, Job dbał o to, by dokonywać ich oczyszczenia. Wstawał wczesnym rankiem i składał całopalenie stosownie do ich liczby. Bo mówił Job do siebie: "Może moi synowie zgrzeszyli i złorzeczyli Bogu w swym sercu?" Job zawsze tak postępował.
Joba 1  6 Zdarzyło się pewnego dnia, gdy synowie Boży udawali się, by stanąć przed Jahwe, że i szatan też poszedł z nimi.
Joba 1  7 I rzekł Bóg do szatana: "Skąd przychodzisz?" Szatan odrzekł Jahwe: "Przemierzałem ziemię i wędrowałem po niej".
Joba 1  8 Mówi Jahwe do szatana: "A zwróciłeś uwagę na sługę mego, Joba? Bo nie ma na całej ziemi drugiego, kto by tak był prawy, sprawiedliwy, bogobojny i unikający grzechu jak on".
Joba 1  9 Szatan na to do Jahwe: "Więc czy za nic Job czci Boga?
Joba 1 10 Czyż Ty nie okoliłeś zewsząd jego samego, jego domu i całej majętności? Pracy jego rąk błogosławiłeś, jego dobytek na ziemi się mnoży.
Joba 1 11 Wyciągnij, proszę, rękę i dotknij jego majątku. Na pewno Ci w twarz będzie złorzeczył!"
Joba 1 12 Rzekł Jahwe do szatana: "Oto cały majątek jego w twej mocy. Tylko na niego samego nie wyciągaj ręki". I odszedł szatan sprzed oblicza Jahwe.
Joba 1 13 Pewnego dnia, gdy synowie i córki jedli i pili w domu najstarszego brata,
Joba 1 14 przyszedł posłaniec do Joba i rzekł: "Woły orały, a oślice pasły się tuż obok.
Joba 1 15 Wtem napadli Sabejczycy, porwali je, a sługi mieczem pozabijali,
Joba 1 16 ja sam uszedłem, by ci o tym donieść". Gdy ten jeszcze mówił, przyszedł inny i rzekł: "Ogień Boży spadł z nieba, zapłonął wśród owiec oraz sług i pochłonął ich. Ja sam uszedłem, by ci o tym donieść".
Joba 1 17 Gdy ten jeszcze mówił, przyszedł inny i rzekł: "Chaldejczycy zstąpili z trzema oddziałami, napadli na wielbłądy, a sługi ostrzem miecza zabili. Ja sam uszedłem, by ci o tym donieść".
Joba 1 18 Gdy ten jeszcze mówił, przyszedł inny i rzekł: "Twoi synowie i córki jedli i pili wino w domu najstarszego brata.
Joba 1 19 Wtem powiał szalony wicher z pustyni, poruszył czterema węgłami domu, zawalił go na dzieci, tak iż poumierały. Ja sam uszedłem, by ci o tym donieść".
Joba 1 20 Job wstał, rozdarł swe szaty, ogolił głowę, upadł na ziemię, oddał pokłon
Joba 1 21 i rzekł: "Nagi wyszedłem z łona matki i nagi tam wrócę. Dał Jahwe i zabrał Jahwe. Niech będzie imię Jahwe błogosławione".
Joba 1 22 W tym wszystkim Job nie zgrzeszył i nie przypisał Bogu nieprawości.

Joba 2  1 Pewnego dnia, gdy synowie Boży udawali się, by stawić się przed Jahwe, poszedł i szatan z nimi, by stanąć przed Jahwe.
Joba 2  2 I rzekł Jahwe do szatana: "Skąd przychodzisz?" Szatan odpowiedział Jahwe: "Przemierzałem ziemię i wędrowałem po niej".
Joba 2  3 Rzekł Jahwe szatanowi: "Zwróciłeś uwagę na sługę mego, Joba? Bo nie ma na całej ziemi drugiego, kto by był tak prawy, sprawiedliwy, bogobojny i unikający zła jak on. Jeszcze trwa w swej prawości, choć mnie nakłoniłeś do zrujnowania go, na próżno".
Joba 2  4 Na to szatan odpowiedział Jahwe: "Skóra za skórę. Wszystko, co człowiek posiada, odda za swoje życie.
Joba 2  5 Wyciągnij, proszę, rękę i dotknij jego kości i ciała. Na pewno Ci w twarz będzie złorzeczył".
Joba 2  6 I rzekł Jahwe do szatana: "Oto jest w twej mocy. Życie mu tylko zachowaj".
Joba 2  7 Odszedł szatan sprzed oblicza Jahwe i obsypał Joba trądem złośliwym od palca stopy aż do wierzchu głowy.
Joba 2  8 [Job] wziął więc skorupę, by się nią drapać siedząc na gnoju.
Joba 2  9 Rzekła mu żona: "Jeszcze trwasz mocno w swej prawości? Złorzecz Bogu i umieraj".
Joba 2 10 Job jej odpowiedział: "Mówisz jak kobieta szalona. Dobro przyjęliśmy z ręki Boga. Czemu zła przyjąć nie możemy?" W tym wszystkim Job nie zgrzeszył swymi ustami.
Joba 2 11 Usłyszeli trzej przyjaciele Joba o wszystkim, co na niego spadło, i przyszli, każdy z nich z miejscowości swojej: Elifaz z Temanu, Bildad z Szuach i Sofar z Naamy. Porozumieli się, by przyjść, boleć nad nim i pocieszać go.
Joba 2 12 Skoro jednak spojrzeli, z daleka nie mogli go poznać. Podnieśli swój głos i zapłakali. Każdy z nich rozdarł swe szaty i rzucał proch w górę na głowę.
Joba 2 13 Siedzieli z nim na ziemi siedem dni i siedem nocy, nikt nie wyrzekł słowa, bo widzieli ogrom jego bólu.

Joba 3  1 Wreszcie Job otworzył usta i przeklinał swój dzień.
Joba 3  2 Job zabrał głos i tak mówił:
Joba 3  3 "Niech przepadnie dzień mego urodzenia i noc, która rzekła: "Poczęty mężczyzna".
Joba 3  4 Niech dzień ten zamieni się w ciemność, niech nie dba o niego Bóg w górze. Niechaj nie świeci mu światło,
Joba 3  5 niechaj pochłoną go mrok i ciemności. Niechaj się chmurą zasępi, niech targnie się nań nawałnica.
Joba 3  6 Niech noc tę praciemność ogarnie i niech ją z dni roku wymażą, niech do miesięcy nie wchodzi.
Joba 3  7 O, niech ta noc bezpłodną się stanie i niechaj nie zazna wesela,
Joba 3  8 przeklęta przez tych, którzy dniom złorzeczą; kto Lewiatana obudzi,
Joba 3  9 niech gwiazdy poranku zasłoni, by próżno czekała jutrzenki, źrenic nowego dnia nie ujrzała;
Joba 3 10 bo nie zamknęła mi drzwi życia, by zasłonić przede mną mękę.
Joba 3 11 Dlaczego nie umarłem po wyjściu z łona, nie wyszedłem z wnętrzności, by skonać?
Joba 3 12 Po cóż mnie przyjęły kolana, a piersi podały mi pokarm?
Joba 3 13 Teraz bym spał, wypoczywał, odetchnąłbym w śnie pogrążony
Joba 3 14 z królami, ziemskimi władcami, co sobie stawiali grobowce,
Joba 3 15 wśród wodzów w złoto zasobnych, których domy pełne są srebra.
Joba 3 16 Nie żyłbym jak płód poroniony, jak dziecię, co światła nie znało.
Joba 3 17 Tam niegodziwcy nie krzyczą, spokojni, zużyli już siły.
Joba 3 18 Tam wszyscy więźniowie bez lęku, nie słyszą już głosu strażnika;
Joba 3 19 tam razem i mały, i wielki, tam sługa jest wolny od pana.
Joba 3 20 Po co się daje życie strapionym, istnienie złamanym na duchu,
Joba 3 21 co śmierci czekają na próżno, szukają jej bardziej niż skarbu w roli;
Joba 3 22 cieszą się, skaczą z radości, weselą się, że doszli do grobu.
Joba 3 23 Człowiek swej drogi jest nieświadomy, Bóg sam ją przed nim zamyka.
Joba 3 24 Płacz stał mi się pożywieniem, jęki moje płyną jak woda,
Joba 3 25 bo spotkało mnie, czegom się lękał, bałem się, a jednak to przyszło.
Joba 3 26 Nie znam spokoju ni ciszy, nim spocznę, już wrzawa przychodzi".

Joba 4  1 Teraz zabrał głos Elifaz z Temanu i tak rzekł:
Joba 4  2 "Wolno pomówić? Przykro ci? Lecz któż się wstrzyma od słów stwierdzonych doświadczeniem?
Joba 4  3 Tyś przecież wielu pouczał, wzmacniałeś omdlałe ręce,
Joba 4  4 twe słowa krzepiły słabych, wspierałeś kolana zachwiane.
Joba 4  5 Gdy teraz przyszło na ciebie, tyś słaby, strwożony, gdy ciebie dotknęło.
Joba 4  6 Czy bogobojność już nie jest twą ufnością, a nadzieją — doskonałość dróg twoich?
Joba 4  7 Przypomnij, czy zginął kto prawy? Gdzie sprawiedliwych zgładzono?
Joba 4  8 O ile wiadomo, złoczyńca — kto sieje nieprawość — zbiera z niej plon.
Joba 4  9 Od gniewu Boga on ginie, upada od gniewu Jego oburzenia:
Joba 4 10 ryk lwa, wrzask lwicy, łamią się i zęby lwiątek;
Joba 4 11 lew ginie z braku łupu, a małe lwicy idą w rozsypkę.
Joba 4 12 Doszło mnie tajemne słowo, jakiś szmer przyjęło me ucho
Joba 4 13 w zgłębianiu nocnych rozmyślań, gdy sen człowiekiem owładnął.
Joba 4 14 Strach mnie ogarnął i drżenie, że wszystkie się kości zatrzęsły,
Joba 4 15 tchnienie mi twarz owionęło, włosy się na mnie zjeżyły.
Joba 4 16 Stał. Nie poznałem twarzy. Jakaś postać przed mymi oczami. Szelest. I głos dosłyszałem:
Joba 4 17 "Czyż człowiek u Boga niewinny, czy u Stwórcy stworzenie jest czyste?"
Joba 4 18 Wszak On sługom swoim nie ufa: i w aniołach braki dostrzega.
Joba 4 19 A cóż mieszkańcy glinianych lepianek, których podstawy na piasku? — Łatwiej ich zgnieść niż mola.
Joba 4 20 Od rana do zmroku wyginą, bez sławy przepadną na wieki.
Joba 4 21 Czy ich mieszkanie nie runie? Umrą, lecz nie w mądrości.

Joba 5  1 Wołaj! Czy ktoś ci odpowie? Do kogo ze świętych się zwrócisz?
Joba 5  2 Żal nierozsądnych zabija, a gniew uśmierca niemądrych.
Joba 5  3 Patrzałem, jak głupiec zapuszczał korzenie, gdy wtem widzę, a w jego siedzibie
Joba 5  4 synowie są bez pomocy, w bramie ich sąd bez obrońcy,
Joba 5  5 zbiory ich głodni zjadają lub do kryjówek zanoszą. Chciwi bogactwa ich pragną.
Joba 5  6 Wszak boleść nie z roli wyszła ni z ziemi cierpienie wyrosło.
Joba 5  7 To człowiek się rodzi, by jęczeć, jak iskra, by unieść się w górę.
Joba 5  8 Lecz ja bym się zwrócił do Boga, Bogu przedstawiłbym sprawę.
Joba 5  9 On czyni niezmierne dziwy, a cudów Jego bez liku:
Joba 5 10 On udziela glebie deszczu, posyła wody na powierzchnię ziemi,
Joba 5 11 wysoko podnosi zgnębionych, smutni się szczęściem weselą.
Joba 5 12 Udaremnia zamysły przebiegłych: dzieło ich rąk — nieskuteczne;
Joba 5 13 chytrzy złapani, choć sprytni — daremne knowania podstępnych.
Joba 5 14 Za dnia popadają w ciemność, w południe macają jak w nocy.
Joba 5 15 Sierotę ratuje od miecza, biedaka — z przemocy mocarza,
Joba 5 16 ubogi się karmi nadzieją, bo nieprawość zamyka swe usta.
Joba 5 17 Szczęśliwy, kogo Bóg karci, więc nie odrzucaj nagan Wszechmocnego.
Joba 5 18 On zrani, On także uleczy, skaleczy — i ręką swą własną uzdrowi.
Joba 5 19 Od sześciu nieszczęść uwolni, w siedmiu zło ciebie nie dotknie;
Joba 5 20 w nędzy wykupi od śmierci, na wojnie od miecza wybawi.
Joba 5 21 Unikniesz chłosty języka, nie strwoży cię nieszczęście, gdy spadnie;
Joba 5 22 będziesz się śmiał z suszy i głodu, nie zadrżysz przed dzikim zwierzęciem,
Joba 5 23 gdyż zawrzesz pakt z kamieniami i przyjaźń z polną zwierzyną.
Joba 5 24 Ujrzysz twój namiot spokojnym, mieszkanie zastaniesz bez braków.
Joba 5 25 Poznasz, że wielu masz potomków, że twych dzieci jak trawy na łące.
Joba 5 26 Dojrzały zejdziesz do grobu, jak snopy zbierane w swym czasie.
Joba 5 27 Tośmy zbadali i tak jest. Posłuchaj i sam to chciej pojąć".

Joba 6  1 Job na to odpowiedział:
Joba 6  2 "Proszę was, zważcie nieszczęście, połóżcie na szali zniszczenie:
Joba 6  3 cięższe to od piasku morskiego, stąd nierozważne me słowa.
Joba 6  4 Bo strzały Boga tkwią we mnie, moja dusza truciznę ich pije, strach przed Bogiem na mnie naciera.
Joba 6  5 Czy dziki osioł ryczy na trawie lub mruczy wół, gdy ma paszę?
Joba 6  6 Czy miła potrawa bez soli, a ślaz czy w smaku przyjemny?
Joba 6  7 Dotknąć się tego nie ważę, są niby chleb nieczysty.
Joba 6  8 Któż zdoła ziścić mą prośbę? Niech spełni Bóg moje życzenie.
Joba 6  9 Oby się zgodził mnie zmiażdżyć i przeciął pasmo dni moich.
Joba 6 10 Przez to już będę miał ulgę, ucieszę się w mojej udręce, że nie wzgardziłem słowami Świętego.
Joba 6 11 Czy starczy mi sił, aby przetrwać? Jakiż tu cel cierpliwości?
Joba 6 12 Czy moja siła z kamienia? Czy ja mam ciało ze spiżu?
Joba 6 13 Nie znajdę dla siebie pociechy. Choć stokroć pomnożę zasoby, daleki ode mnie ratunek.
Joba 6 14 W rozpaczy mieć pomoc od bliźnich, to wrócić do czci Wszechmocnego.
Joba 6 15 Najbliżsi zawiedli jak potok, jak bystry strumień uchodzą
Joba 6 16 od lodu, co płynie, zmącony, gdy śnieg już nad nim topnieje,
Joba 6 17 a suszą spalony wysycha, zanika w porze upałów.
Joba 6 18 Z swych dróg karawany zbaczają, w pustyni zagłębią się, zginą:
Joba 6 19 podróżni z Temy wzrok natężają, szukają wędrowcy ze Saby.
Joba 6 20 Wstyd im, że mieli już pewność, zmieszani, gdy przyszli na miejsce.
Joba 6 21 Tym wy jesteście dla mnie, przeraża was moje nieszczęście.
Joba 6 22 Czyż mówiłem: Dajcie mi coś, wykupcie mnie swoim bogactwem?
Joba 6 23 Uwolnijcie z ręki ciemięzcy, wykupcie mnie od okrutników?
Joba 6 24 Wskazania dajcie — zamilknę, i wyjaśnijcie, w czym błądzę.
Joba 6 25 Ileż potęgi jest w słowach szczerych! A cóż pomoże wasze łajanie?
Joba 6 26 Czyż chcecie ganić same słowa — i mowy rozpaczy przez wiatr porywane?
Joba 6 27 Naprawdę, sierotę gubicie, kupczycie swym przyjacielem.
Joba 6 28 A teraz popatrzcie na mnie: więc kłamałbym w żywe oczy?
Joba 6 29 Zmieńcie się, zło niech zaniknie; zmieńcie się, o prawość mą chodzi.
Joba 6 30 Czyż język mój jest występny? Czy podniebienie grzechu nie rozezna?

Joba 7  1 Czyż nie do bojowania podobny byt człowieka? Czy nie pędzi on dni jak najemnik?
Joba 7  2 Jak niewolnik, co wzdycha do cienia, jak robotnik, co czeka zapłaty.
Joba 7  3 Zyskałem miesiące męczarni, przeznaczono mi noce udręki.
Joba 7  4 Położę się, mówiąc do siebie: Kiedyż zaświta i wstanę? Lecz noc wiecznością się staje i boleść mną targa do zmroku.
Joba 7  5 Ciało moje okryte robactwem, strupami, skóra rozchodzi się i pęka.
Joba 7  6 Czas leci jak tkackie czółenko i przemija bez nadziei.
Joba 7  7 Wspomnij, że dni me jak powiew. Ponownie oko me szczęścia nie zazna.
Joba 7  8 Nikt już mnie powtórnie nie ujrzy: spojrzysz, a już mnie nie będzie.
Joba 7  9 Jak obłok przeleci i zniknie, kto schodzi do Szeolu, nie wraca,
Joba 7 10 by mieszkać we własnym domostwie; nie zobaczą go strony rodzinne.
Joba 7 11 Ja ust ujarzmić nie mogę, mówić chcę w utrapieniu, narzekać w boleści mej duszy.
Joba 7 12 Czy jestem morzem lub smokiem głębiny, żeś straże przy mnie postawił?
Joba 7 13 Myślałem: Wypocznę na łóżku, posłanie to trosk mych powiernik.
Joba 7 14 Lecz Ty mnie snami przestraszasz, przerażasz mnie widziadłami.
Joba 7 15 Moja dusza wybrała uduszenie, a śmierć — moje członki.
Joba 7 16 Zginę. Nie będę żył wiecznie. Zostaw mnie — dni me jak tchnienie.
Joba 7 17 A kim jest człowiek, abyś go cenił i zwracał ku niemu swe serce?
Joba 7 18 Czemu go badać co ranka? Na co doświadczać co chwilę?
Joba 7 19 Czy wzrok swój kiedyś odwrócisz? Pozwól mi choćby ślinę przełknąć.
Joba 7 20 Zgrzeszyłem. Cóż mogłem Ci zrobić? [Przecież] człowieka przenikasz. Dlaczego na cel mnie wziąłeś? Mam być ciężarem Najwyższemu?
Joba 7 21 Czemu to grzechu nie zgładzisz? Nie zmażesz mej nieprawości? Wkrótce położę się w ziemi, nie będzie mnie, choćbyś mnie szukał".

Joba 8  1 Bildad ze Szuach na to tak odpowiedział:
Joba 8  2 "Jak długo chcesz mówić w ten sposób? Twe słowa gwałtowne jak wicher.
Joba 8  3 Czyż Bóg nagina prawo, Wszechmocny zmienia sprawiedliwość?
Joba 8  4 A jeśli synowie zgrzeszyli i oddał ich w moc ich występku?
Joba 8  5 Radzę do Boga się zwrócić, o łaskę do Wszechmocnego.
Joba 8  6 Jeśliś jest czysty, niewinny, to czuwać będzie nad tobą, uczciwy dom odbuduje.
Joba 8  7 Skromny byłby początek, lecz koniec byłby wspaniały.
Joba 8  8 Pytaj no dawnych pokoleń, zwróć uwagę na doświadczenie przodków.
Joba 8  9 My, wczorajsi, znamy niewiele, bo wiek nasz jak cień jest na ziemi.
Joba 8 10 Lecz oni pouczą, wyjaśnią słowami, co płyną z rozsądku.
Joba 8 11 Czyż rośnie papirus bez błota, czy się krzewi sitowie bez wody?
Joba 8 12 Nie owocuje, nie zdatne do ścięcia, prędzej usycha niż trawa.
Joba 8 13 Tak z drogą niepomnych na Boga; nadzieja nieprawych zaginie,
Joba 8 14 na krótko im [starczy] nadziei, ich ufność jak nić pajęczyny.
Joba 8 15 Kto chwyci się, ten nie ustoi, upadnie szukając oparcia.
Joba 8 16 On wprawdzie w słońcu soczysty, pędy swe puszcza w ogrodzie,
Joba 8 17 korzenie umacnia we żwirze, pośród kamieni zakwita.
Joba 8 18 Gdy utniesz go z jego podłoża, ono się zaprze: "Ja go nie widziałem".
Joba 8 19 Oto wesele z tej drogi. A z pyłu wyrośnie ktoś inny.
Joba 8 20 Prawego Bóg nie odrzuci, złego nie wzmocni ramieniem.
Joba 8 21 Napełni twe usta radością, a wargi okrzykiem wesela.
Joba 8 22 Wrogowie zapłonią się wstydem, przepadną namioty występnych".

Joba 9  1 Job na to tak odpowiedział:
Joba 9  2 "Istotnie. Ja wiem, że to prawda. Czy człowiek jest prawy przed Bogiem?
Joba 9  3 Gdyby się ktoś z Nim prawował, nie odpowie raz jeden na tysiąc.
Joba 9  4 Umysł to mądry, a siła potężna. Któż Mu przeciwny nie padnie?
Joba 9  5 W mgnieniu oka On przesunie góry i zniesie je w swoim gniewie,
Joba 9  6 On ziemię poruszy w posadach: i poczną trzeszczeć jej słupy.
Joba 9  7 On słońcu zabroni świecić, na gwiazdy pieczęć nałoży.
Joba 9  8 On sam rozciąga niebiosa, kroczy po morskich głębinach;
Joba 9  9 On stworzył Niedźwiedzicę, Oriona, Plejady i Strefy Południa.
Joba 9 10 On czyni cuda niezbadane, nikt nie zliczy Jego dziwów.
Joba 9 11 Nie widzę Go, chociaż przechodzi: mija, a dostrzec nie mogę.
Joba 9 12 Kto Mu zabroni, choć zniszczy? Kto zdoła powiedzieć: "Co robisz?"
Joba 9 13 Bóg gniewu hamować nie musi, uległe są mu służki Rahaba.
Joba 9 14 Jakże ja zdołam z Nim mówić? Dobiorę wyrazów właściwych?
Joba 9 15 Choć słuszność mam, nie odpowiadam i tylko błagam o litość.
Joba 9 16 Proszę Go, by się odezwał, a nie mam pewności, że słucha.
Joba 9 17 On może zniszczyć mnie burzą, bez przyczyny pomnożyć mi rany.
Joba 9 18 Nawet odetchnąć mi nie da, tak mnie napełni goryczą.
Joba 9 19 O siłę chodzi? To mocarz. O sąd? Kto da mi świadectwo?
Joba 9 20 On i prawym zamknie usta, mam słuszność, a winnym mnie uzna.
Joba 9 21 Czym czysty? Nie znam sam siebie, potępiam swe własne życie.
Joba 9 22 Na jedno więc, rzekłem, wychodzi, prawego ze złym razem zniszczy.
Joba 9 23 Gdy nagła powódź zabija, drwi z cierpień niewinnego;
Joba 9 24 ziemię dał w ręce grzeszników, sędziom zakrywa oblicza. Jeśli nie On — to właściwie kto?
Joba 9 25 Szybsze me dni niźli biegacz, uciekają, nie zaznawszy szczęścia,
Joba 9 26 mkną jak łodzie z sitowia, gonią jak orzeł ofiarę.
Joba 9 27 Gdy powiem: Zapomnę o męce, odmienię, rozjaśnię oblicze —
Joba 9 28 drżę na myśl o cierpieniu, pewny, że mnie nie uwolni.
Joba 9 29 Jestem grzesznikiem, przyznaję. Więc po co się męczę na próżno?
Joba 9 30 Choćbym się w śniegu wykąpał, a ługiem umył swe ręce;
Joba 9 31 umieścisz mnie tam na dole. Nawet mój płaszcz mną się brzydzi.
Joba 9 32 Nie człowiek to, aby Mu odrzec: "Razem stawajmy u sądu!"
Joba 9 33 Czy jest między nami rozjemca, co rękę położy na obu?
Joba 9 34 Niech zdejmie ze mnie swą rózgę i strachem mnie nie napełnia,
Joba 9 35 bym mówić zdołał bez lęku... A tak, ja nie mam śmiałości.

Joba 10  1 Życie obrzydło mojej duszy, przedstawię Jemu swą sprawę, odezwę się w bólu mej duszy!
Joba 10  2 Nie potępiaj mnie, powiem do Boga. Dlaczego dokuczasz mi, powiedz!
Joba 10  3 Przyjemnie Ci mnie uciskać, odrzucać dzieło swoich rąk i sprzyjać radzie występnych?
Joba 10  4 Czy oczy Twoje cielesne lub patrzysz na sposób ludzki?
Joba 10  5 Czy dni Twoje są jak dni człowieka, jak wiek mężczyzny Twe lata,
Joba 10  6 że szukasz u mnie przestępstwa i grzechu mego dochodzisz?
Joba 10  7 Choć wiesz, żem przecież nie zgrzeszył, nikt mnie z Twej ręki nie wyrwie.
Joba 10  8 Twe ręce kształt mi nadały, na widoku publicznym mnie niszczysz?
Joba 10  9 Wspomnij, żeś ulepił mnie z gliny: I chcesz obrócić mnie w proch?
Joba 10 10 Czy mnie nie zlałeś jak mleko, czyż zsiąść się nie dałeś jak serowi?
Joba 10 11 Odziałeś mnie skórą i ciałem i spiąłeś żyłami i kośćmi,
Joba 10 12 darzyłeś miłością, bogactwem, troskliwość Twa strzegła mi ducha,
Joba 10 13 a w sercu to ukrywałeś? Teraz już znam Twe zamiary.
Joba 10 14 Tylko czyhałeś na mój grzech, nie chcesz mnie uwolnić od winy.
Joba 10 15 Biada mi, gdybym ja zgrzeszył! Choć sprawiedliwy, nie podniosę głowy, syty pogardy, niedolą pojony.
Joba 10 16 Pysznego złowisz jak lwiątko, na nowo użyjesz Twej mocy,
Joba 10 17 postawisz mi świeże dowody, gniew swój umocnisz powtórnie, sprowadzisz nowe zastępy.
Joba 10 18 Czemuż wywiodłeś mnie z łona? Bodaj bym zginął i nikt mnie nie widział,
Joba 10 19 jak ktoś, co nigdy nie istniał, od łona złożony do grobu.
Joba 10 20 Czyż nie krótkie są dni mego życia? Odwróć Twój wzrok, niech trochę rozjaśnię oblicze,
Joba 10 21 nim pójdę, by nigdy nie wrócić do kraju pełnego ciemności,
Joba 10 22 do ziemi czarnej jak noc, do cienia chaosu i śmierci, gdzie świecą jedynie mroki".

Joba 11  1 Wówczas zabrał głos Sofar z Naamy i tak rzekł:
Joba 11  2 "Czyż nie dostanie odprawy gaduła, a wymowny człowiek ma słuszność?
Joba 11  3 Czy mężowie zamilkną słysząc brednie, czy szyderstwo nie otrzyma nagany?
Joba 11  4 Rzekłeś: "Nauka moja czysta, niewinny jestem w Twych oczach".
Joba 11  5 Lecz gdyby Bóg przemówił i zaczął z tobą rozmawiać,
Joba 11  6 objawił ci tajniki rozumu, gdyż wieloraka to mądrość: poznałbyś, ile Bóg ci zapomniał.
Joba 11  7 Czy dosięgniesz głębin Boga, dotrzesz do granic Wszechmocnego?
Joba 11  8 Wyższe nad niebo. Przenikniesz? Głębsze niż Szeol. Czy zbadasz?
Joba 11  9 Powierzchnią dłuższe od ziemi i szersze nawet od morza.
Joba 11 10 Gdy przechodzi, nakłada więzy, woła na sąd, kto zabroni?
Joba 11 11 Ludzie podstępni są Mu jawni, widzi zło, bo uważa.
Joba 11 12 Lekkoduch niech się hamuje, a płochy niech wejdzie w siebie.
Joba 11 13 Gdy będziesz miał wierne serce, do Niego wzniesiesz swe ręce.
Joba 11 14 Gdy odsuniesz dłonie od występku i nie ścierpisz grzechu w namiocie —
Joba 11 15 to głowę podniesiesz: bez winyś; staniesz się mocnym, bez lęku.
Joba 11 16 Cierpienie twe pójdzie w niepamięć, jak deszcz miniony je wspomnisz.
Joba 11 17 Życie roztoczy swój blask jak południe, mrok się przemieni w poranek.
Joba 11 18 Pełen nadziei, ufności, odpoczniesz bezpiecznie strzeżony.
Joba 11 19 Nikt nie zakłóci spokoju, a wielu ci będzie schlebiało.
Joba 11 20 Lecz oczy występnych osłabną, nie znajdą dla siebie schronienia, ufnością ich — wyzionąć ducha".

Joba 12  1 Job na to odpowiedział:
Joba 12  2 "Prawda, jesteście potężni, a z wami już mądrość zaginie...
Joba 12  3 I ja mam rozsądek jak wy, <nie ustępuję wam w niczym>. Komu te rzeczy nieznane?
Joba 12  4 Na drwiny się bliźnich narażam, gdy proszę, by Bóg się odezwał. Z czystego, prawego się śmieją.
Joba 12  5 "Wzgarda dla ginących" — myśli bezpieczny. "Popchnąć tego, komu nogi się chwieją".
Joba 12  6 Spokojne namioty złoczyńców, kto Boga gniewa, jest dufny; Bóg szczęście w rękę mu daje.
Joba 12  7 Zapytaj zwierząt — pouczą. I ptaki w powietrzu powiedzą.
Joba 12  8 Zapytaj Podziemia, wyjaśni; pouczą cię i ryby w morzu.
Joba 12  9 Któż by z nich tego nie wiedział, że ręka Jahwe uczyniła wszystko:
Joba 12 10 w Jego ręku — tchnienie życia i dusza każdego człowieka.
Joba 12 11 Czyż ucho nie bada mowy, a smak nie kosztuje pokarmu?
Joba 12 12 [Więc tylko] u starców jest mądrość, roztropność u wiekiem podeszłych!
Joba 12 13 On ma potęgę i rozum, rozsądek znać w Jego planach.
Joba 12 14 Gdy On rozwali — któż odbuduje, gdy zamknie, kto by otworzył?
Joba 12 15 Gdy wody wstrzyma — jest susza; zwolni je — ziemię spustoszą.
Joba 12 16 U Niego zwycięstwo i siła, ma w ręku błądzących i kłamców.
Joba 12 17 Radców przyda niemądrych, a sędziów wyzuje z rozsądku.
Joba 12 18 Królów pozbawi ich władzy i sznurem skrępuje ich biodra.
Joba 12 19 Kapłanów pośle nierozważnych, powali największych mocarzy.
Joba 12 20 Głos uzdolnionym odbierze, rozsądku pozbawi i starców,
Joba 12 21 pogardą okryje szlachetnych, bo pas odepnie mocarzom.
Joba 12 22 Głębinom wydrze tajniki, oświetli odwieczne ciemności,
Joba 12 23 narody pomnoży i zgubi, jak dowódca ich prowadzi.
Joba 12 24 Rządcom ziem odbierze rozsądek, po bezdrożach pozwoli im błądzić;
Joba 12 25 macają w ciemności bez światła, chwieją się jak pijani.

Joba 13  1 To wszystko me oko widziało, słyszało, pojęło me ucho.
Joba 13  2 Co wiecie, i ja wiem także. Nie ustępuję wam w niczym.
Joba 13  3 Lecz mówić chcę z Wszechmogącym, bronić się będę u Boga.
Joba 13  4 Bo wy zmyślacie oszustwa, lekarze nic niewarci.
Joba 13  5 Gdybyście chcieli zamilknąć, byłby to znak roztropności.
Joba 13  6 Słuchajcie mego sprzeciwu, na odpowiedź mych warg zważajcie.
Joba 13  7 Czy Boga złem osłonicie? Wszechmogącego obronicie kłamstwem?
Joba 13  8 [Jak] Jego stronę trzymacie? Czy rzecznikami jesteście Bożymi?
Joba 13  9 Czy dobrze by było, gdyby was doświadczył? Czy można z Niego szydzić jak z człowieka?
Joba 13 10 Przywoła was do rozsądku, jeśli w ukryciu stronniczo mówicie.
Joba 13 11 Czy Majestat nie budzi lęku? Czy nie przejmuje was grozą?
Joba 13 12 Zdaniami z piasku wy strofujecie. Wszak wasze tarcze są z gliny.
Joba 13 13 Milczcie, niech ja teraz powiem, cokolwiek może przyjść na mnie.
Joba 13 14 Między zęby stale biorę swe ciało, własne swe życie nadstawiam.
Joba 13 15 Choćby mnie zabił Wszechmocny — ufam, i dróg moich przed Nim chcę bronić.
Joba 13 16 To wystarczy za całą obronę. Nieprawy do Ciebie nie dojdzie.
Joba 13 17 Słuchajcie pilnie mej mowy, na słowa me uszu nadstawcie.
Joba 13 18 Mam gotową obronę przed sądem, pewien, że jestem niewinny.
Joba 13 19 Kto chce się ze mną prawować? A teraz umilknę i umrę.
Joba 13 20 Uczyń mi tylko dwie rzeczy, na pewno nie stchórzę przed Tobą:
Joba 13 21 Odejmij ode mnie Twą rękę i spraw, bym nie bał się Ciebie.
Joba 13 22 Mów pierwszy, a ja niech odpowiem, lub ja przemówię, Ty po mnie.
Joba 13 23 Ile mam przewin i grzechów? Ujawnij występki i winy!
Joba 13 24 Czemu chowasz swoje oblicze? Czemu mnie poczytujesz za wroga?
Joba 13 25 Chcesz płoszyć wątły listeczek lub wyschłą słomę przynaglać?
Joba 13 26 Przypisujesz mi czyny gwałtu, wspominasz grzechy młodości.
Joba 13 27 Nogi zakułeś w kajdany, dokładnie drogi me śledzisz, ślady stóp moich badasz.
Joba 13 28 Jak próchno się to rozpadnie, niczym ubranie zjedzone przez mole.

Joba 14  1 Człowiek zrodzony z niewiasty ma krótkie i bolesne życie,
Joba 14  2 wyrasta i więdnie jak kwiat, przemija jak cień chwilowy;
Joba 14  3 a z gniewem na niego spoglądasz i stawiasz przed swoim sądem.
Joba 14  4 Któż czystym uczyni skalane? Nikt zgoła.
Joba 14  5 Człowieka dni ilość zliczona, i liczba miesięcy u Ciebie, kres wyznaczyłeś im nieprzekraczalny.
Joba 14  6 Zaniechaj go, wzrok Twój oderwij, niech cieszy się dniem najemnika.
Joba 14  7 Drzewo ma jeszcze nadzieję, bo ścięte, na nowo wyrasta, świeży pęd nie obumrze,
Joba 14  8 choć korzeń zgnije już w roli, a pień się w piasku rozsypie,
Joba 14  9 lecz wodą zwilżony odrośnie, rozkwitnie jak młoda roślina.
Joba 14 10 A mocarz umarły przepada. Gdzież będzie człowiek, gdy zginie?
Joba 14 11 Wody z morza znikną i rzeki wprzód wyschną doszczętnie —
Joba 14 12 a człowiek umarły nie wstanie, zbudzi się, gdy nieba nie stanie, nie zdoła się ze snu ocucić.
Joba 14 13 O gdybyś w Szeolu mnie schował, ukrył, aż gniew Twój przeminie, czas mi postawił, kiedy mnie wspomnisz...
Joba 14 14 Ale czy zmarły ożyje? Czekałbym przez wszystkie dni mojej walki, aż taka chwila nadejdzie.
Joba 14 15 Ty mówiłbyś, ja — odpowiadał, tęskniłbyś do dzieła rąk swoich.
Joba 14 16 Obliczyłbyś wtedy moje kroki, zło byś mi puścił w niepamięć,
Joba 14 17 pod pieczęcią trzymał przestępstwa, wybielił wszystkie me grzechy.
Joba 14 18 Góra rozpadnie się w gruzy i skała zmieni swe miejsce,
Joba 14 19 woda zniszczy kamienie, fala podmyje glebę; i Ty nadzieję niweczysz w człowieku.
Joba 14 20 Miażdżysz na zawsze i on odchodzi, pozbawiasz kształtu, odsyłasz.
Joba 14 21 Czy we czci jego synowie? — On nie wie. Czy też wzgardzeni? Już o tym nie myśli.
Joba 14 22 Zadręcza go własne ciało, odczuwa ból swojej duszy".

Joba 15  1 Elifaz z Temanu głos zabrał i rzekł:
Joba 15  2 "Czy mowa mędrca to wicher? Czy pierś mu wypełnia wiatr wschodni?
Joba 15  3 Czy gani zbędnymi słowami, słowami, co na nic się zdadzą?
Joba 15  4 Ty nawet niszczysz pobożność, osłabiasz modlitwę do Boga.
Joba 15  5 Twoja nieprawość uczy cię mówić, używasz języka bluźnierców.
Joba 15  6 Nie ja — twoje usta cię potępią, twoje wargi są świadkami przeciw tobie.
Joba 15  7 Czyś pierwszym człowiekiem na ziemi, wcześniej niż góry stworzonym?
Joba 15  8 Czy z tobą to Bóg przyjaźnie rozmawiał i zagarnąłeś całą mądrość?
Joba 15  9 Czy może lepiej coś od nas pojąłeś? i jasne ci rzeczy nam nieznane?
Joba 15 10 I u nas są mędrcy, sędziwi, starsi od ojca twojego.
Joba 15 11 Czy nieważne u ciebie Boże pociechy i łagodne z tobą rozmowy?
Joba 15 12 Czemu masz serce wzburzone, oczami swymi tak mrugasz,
Joba 15 13 gdy duch twój się na Boga porywa i słowa z ust swoich miotasz?
Joba 15 14 Czyż mógłby człowiek żyć święcie lub syn człowieczy bez zmazy,
Joba 15 15 gdy On nie ufa swym świętym, niebiosa nie dosyć dlań czyste?
Joba 15 16 Tym bardziej wstrętny Mu jest grzesznik, co pije nieprawość jak wodę.
Joba 15 17 Wyjaśnię, ty mnie posłuchaj, a to wypowiem, com widział.
Joba 15 18 Naukę mędrców wyłożę, co ojców mądrości nie kryli.
Joba 15 19 Im samym ziemię oddano, bo obcych wśród nich nie było.
Joba 15 20 Nieprawy jest zawsze w strachu, zliczone są lata tyrana,
Joba 15 21 głos wrogów brzmi w jego uszach, że w szczęściu napadnie niszczyciel.
Joba 15 22 Nie wierzy, iż ujdzie mroku, los mu pod miecz wyznaczono,
Joba 15 23 rzucą go sępom na pokarm, rozumie, że zguba dlań pewna.
Joba 15 24 Czarny dzień go przeraża, strach go przygniata jak mara, niby król gotowy do boju.
Joba 15 25 Prawicę swą podniósł na Boga, do walki wyzwał Wszechmocnego,
Joba 15 26 biegł z wyciągniętą szyją pod grubych tarcz ochroną.
Joba 15 27 Twarz swoją ukrył w tłuszczu, a lędźwie mu utyły;
Joba 15 28 mieszkać chce w miastach zburzonych, w domach, gdzie ludzi już nie ma, którym pisana ruina.
Joba 15 29 Nie dojdzie do trwałej fortuny, ani do mroku zejdą bogactwa.
Joba 15 30 Nie zdoła uniknąć ciemności: słońce spali mu zieleń, z oddechem i mowę utraci.
Joba 15 31 Niech złudą wiedziony nie ufa, bo złuda będzie jego zapłatą.
Joba 15 32 Latorośl uwiędnie przed czasem, gałązki się nie zazielenią.
Joba 15 33 Wyrzucą go jak kwaśne grona, oderwą jak liście oliwki;
Joba 15 34 potomstwo niewiernych nie rodzi, ogień strawi namiot przekupcy.
Joba 15 35 Kto krzywdę pocznie, ten rodzi nieszczęście, gdyż wnętrze gotuje mu zawód".

Joba 16  1 Job na to odpowiedział:
Joba 16  2 "Podobnie mówiono mi często. Zamiast koić, wszyscy dręczycie.
Joba 16  3 Czy koniec już słowom na wiatr? Co skłania cię do mówienia?
Joba 16  4 I ja bym przemawiał podobnie, ale gdy rolę zmienimy. Mowy bym do was układał, kiwałbym głową nad wami.
Joba 16  5 Pocieszałbym was ustami, nie skąpiłbym słów współczucia.
Joba 16  6 Lecz cierpień nie stłumię słowami. Czy odejdą ode mnie, gdy zmilknę?
Joba 16  7 Ach, teraz jestem zmęczony, zniszczyłeś me wszystkie dowody;
Joba 16  8 ścisnąłeś mnie, mój świadek mi wrogiem, oskarża mnie moja słabość.
Joba 16  9 Sroży się w gniewie i ściga, zgrzytając na mnie zębami. Wróg zmierzył mnie wzrokiem.
Joba 16 10 Usta swe na mnie rozwarli, po twarzy mnie bili okrutnie, społem się przeciw mnie złączyli.
Joba 16 11 Bóg mnie zaprzedał złoczyńcom, oddał mnie w ręce zbrodniarzy,
Joba 16 12 zburzył już moją beztroskę, chwycił za grzbiet i roztrzaskał, obrał mnie sobie za cel.
Joba 16 13 Łucznikami mnie zewsząd otoczył, nerki mi przeszył nieludzko, żółć moją wylał na ziemię.
Joba 16 14 Wyłom czynił po wyłomie, jak wojownik natarł na mnie.
Joba 16 15 Przywdziałem wór na swe ciało, czołem w proch uderzyłem,
Joba 16 16 oblicze czerwone od płaczu, w oczach już widzę pomrokę,
Joba 16 17 choć rąk nie zmazałem występkiem i modlitwa moja jest czysta.
Joba 16 18 Ziemio, nie zakryj mej krwi, by krzyk ukojenia nie zaznał.
Joba 16 19 Teraz mój świadek jest w niebie, ten, co mnie zna, jest wysoko.
Joba 16 20 [Gdy] gardzą mną przyjaciele, zwracam się z płaczem do Boga,
Joba 16 21 by rozsądził spór człowieka z Bogiem, jakby człowieka z człowiekiem.
Joba 16 22 Jeszcze upłynie lat kilka, nim pójdę, skąd nie ma powrotu.

Joba 17  1 Zgnębiony duch — minęły dni, tylko grób mi pozostaje.
Joba 17  2 Czyż nie naśmiewcy są ze mną? Od szyderstw mam noce bezsenne.
Joba 17  3 Ty sam racz zastaw przechować, bo któż chce za mnie poręczyć?
Joba 17  4 Zamknąłeś ich umysł przed rozsądkiem, nie dopuścisz do ich triumfu.
Joba 17  5 "Zwołano bliskich do podziału, a mdleją oczy własnych dzieci".
Joba 17  6 Wydano mnie ludziom na pośmiewisko, jestem w ich oczach wyrzutkiem.
Joba 17  7 Moje oko przyćmione od bólu, członki me wyschły jak cień.
Joba 17  8 Sprawiedliwi są tym przerażeni, uczciwi na złych się gniewają;
Joba 17  9 bogobojni pewniejsi swej drogi, kto ręce ma czyste, mocniejszy.
Joba 17 10 Wy wszyscy, nawróćcie się, przyjdźcie, mędrca wśród was nie znajduję.
Joba 17 11 Minęło już życie, z nim plany i dążenia mojego serca.
Joba 17 12 Noc chcą zamienić na dzień: "światło jest bliżej niż ciemność".
Joba 17 13 Mam ufać? Szeol mym domem, w ciemności rozłożę swe łoże,
Joba 17 14 grobowi powiem: Mój ojcze, matko ma, siostro — robactwu.
Joba 17 15 Właściwie, po cóż nadzieja, kto przedmiot ufności zobaczy?
Joba 17 16 Czy zejdzie do królestwa Szeolu? Czy razem do ziemi pójdziemy?"

Joba 18  1 I zabrał głos Bildad ze Szuach, i rzekł:
Joba 18  2 "Dokądże tego łowienia słowami? Pomyślcie, potem zaś mówmy.
Joba 18  3 Czyśmy podobni do zwierząt, jesteśmy nieczyści w twych oczach?
Joba 18  4 Ten człowiek gniewem rozdarty. Czyż przez cię wyludni się ziemia lub skała miejsce swe zmieni?
Joba 18  5 Tak światło grzesznika zagaśnie, iskra już jego nie błyśnie,
Joba 18  6 światło w namiocie się skończy i lampa się nad nim dopali.
Joba 18  7 Męski krok jego niepewny, zamiar gotuje upadek,
Joba 18  8 bo nogi zawiodą go w sieć, porusza się, lecz między sidłami.
Joba 18  9 Pętlica chwyciła się pięty, pułapka zamknęła się nad nim.
Joba 18 10 Zasadzka na ziemi ukryta, potrzask nań czeka na drodze.
Joba 18 11 Zewsząd upiory go dręczą, kroczą ciągle w ślad za nim.
Joba 18 12 Czeka na niego Żarłoczna, Śmierć czyha u boku.
Joba 18 13 Pożre mu członki ciała, pożre mu członki — zaraza.
Joba 18 14 Wygnanego z namiotu, bez nadziei, do Króla Strachów powiodą.
Joba 18 15 Zamieszka w namiocie — nie swoim. Sypie się po nim siarkę.
Joba 18 16 Korzenie pod nim niszczeją, a nad nim pożółkły już liście.
Joba 18 17 Ginie wspomnienie w ojczyźnie, zanika imię na rynku.
Joba 18 18 Ze światła rzucą go w ciemność, wypędzą z zaludnionej ziemi;
Joba 18 19 ni syn w narodzie, ni dziedzic, nikt już po nim nie zostanie.
Joba 18 20 Mieszkańcy Zachodu zdziwieni, grozą przejęty lud Wschodu:
Joba 18 21 Więc takie mieszkanie grzesznika, tu miejsce tego, kto Boga znać nie chce?"

Joba 19  1 Job na to odpowiedział i rzekł:
Joba 19  2 "Dokąd mnie dręczyć będziecie i gnębić waszymi słowami?
Joba 19  3 Dziesiąty raz mnie znieważacie. Nie wstyd wam nade mną się pastwić?
Joba 19  4 Gdybym naprawdę zbłądził, tkwiłaby we mnie nieprawość.
Joba 19  5 Jeśli naprawdę chcecie triumfować, próbujcie dowieść mi ohydy.
Joba 19  6 Wiedzcie, że Bóg mnie pognębił, swe sieci rozstawił wokoło.
Joba 19  7 Gdy krzyknę: "Gwałt" — nie ma echa, "Ratunku!" -ja nie mam prawa.
Joba 19  8 Drogę mi zamknął — nie przejdę; na ścieżkach ciemności roztoczył.
Joba 19  9 Pozbawił mnie całkiem godności, koronę zerwał mi z głowy,
Joba 19 10 wszystko poburzył. Odchodzę. Nadzieję mi podciął jak drzewo.
Joba 19 11 Zapłonął na mnie swym gniewem, za wroga mnie swego poczytał.
Joba 19 12 Przybyły wszystkie hufce, wytyczyły drogę przeciwko mnie i oblegają mój namiot.
Joba 19 13 Bracia ode mnie uciekli, znajomi stronią ode mnie,
Joba 19 14 najbliżsi zawiedli i domownicy, zapomnieli mnie goście mego domu.
Joba 19 15 Dla moich służebnic jam obcy, stałem się w ich oczach nieznany.
Joba 19 16 Na sługę wołałem bez skutku, me usta musiały go prosić,
Joba 19 17 żonie mój oddech niemiły, i cuchnę własnym dzieciom,
Joba 19 18 gardzą mną nawet podrostki, szydzą, gdy staram się podnieść.
Joba 19 19 Odrazę wzbudzam u bliskich, nastają na mnie kochani.
Joba 19 20 Do ciała kleją się kości, broda bez włosów — jak zęby.
Joba 19 21 Zlitujcie się, przyjaciele, zlitujcie, gdyż Bóg mnie dotknął swą ręką.
Joba 19 22 Czemu, jak Bóg, mnie dręczycie? Nie syci was wygląd ciała?
Joba 19 23 Któż zdoła utrwalić me słowa, potrafi je w księdze umieścić?
Joba 19 24 Żelaznym rylcem, diamentem, na skale je wyryć na wieki?
Joba 19 25 Lecz ja wiem: Wybawca mój żyje, na ziemi wystąpi jako ostatni.
Joba 19 26 Potem me szczątki skórą odzieje, i ciałem swym Boga zobaczę.
Joba 19 27 To właśnie ja Go zobaczę, moje oczy ujrzą, nie kto inny; moje nerki już mdleją z tęsknoty.
Joba 19 28 Powiecie: "Po cóż nalegać? Czyż powód oskarżeń znajdziemy?"
Joba 19 29 Wy sami drżyjcie przed mieczem, bo gniew za grzechy zapłonie. Wiedzcie, że sądy istnieją".

Joba 20  1 Wtedy zabrał głos Sofar z Naamy i rzekł:
Joba 20  2 "Zaprawdę, odpowiedź dyktuje niepokój wywołany wewnętrznym wzburzeniem.
Joba 20  3 Słuchając łajań złośliwych, duch mądry gotuje odpowiedź.
Joba 20  4 Czyż nie wiesz? Od dawien dawna, odkąd jest człowiek na ziemi,
Joba 20  5 radość występnych jest krótka, szczęście niewiernego trwa chwilkę,
Joba 20  6 choć w pysze chce sięgać po niebo i głową dotykać obłoków.
Joba 20  7 Na zawsze zaginie jak mierzwa, obecni powiedzą: "A gdzież on?"
Joba 20  8 Jak sen przeminął, nie można go znaleźć znikł niby nocne marzenie.
Joba 20  9 Choć goni go oko, nie sięgnie, to miejsce nie ujrzy go więcej.
Joba 20 10 Synowie zwracają mienie ubogim, jego ręce oddają bogactwa.
Joba 20 11 Jego kości tak pełne były krzepy: wraz z nim ją kładą do prochu.
Joba 20 12 Słodkie zło w jego ustach, chętnie je miał pod językiem,
Joba 20 13 trzymał i nie chciał wypuścić, język do niego przykleił.
Joba 20 14 Pokarm spleśniał mu w trzewiach, żołądek zawiera truciznę;
Joba 20 15 dobra sam połknął i zwrócił, Bóg wyrzucił je z niego.
Joba 20 16 Wchłaniał on jad padalców, zabije go język żmijowy.
Joba 20 17 Nie spojrzy na wody płynące, choć płyną miodem i śmietaną.
Joba 20 18 Zwrócił swój zysk niepołknięty. Nie cieszy go złupione bogactwo.
Joba 20 19 Skrzywdził, zasmucił ubogich, domy zagrabiał, nie stawiał;
Joba 20 20 nie zaznał spokoju w swym wnętrzu, nie uratował się swoim skarbem.
Joba 20 21 Nic nie uszło jego chciwości, stąd jego dobra nietrwałe.
Joba 20 22 Poczuje głód mimo obfitości, owładnie nim siła nieszczęścia.
Joba 20 23 Gdy będzie czym wnętrze napełnić, Bóg ześle na niego żar swego gniewu, wyleje nań fale swej zapalczywości.
Joba 20 24 Uciekł przed bronią żelazną, przebije go łuk brązowy.
Joba 20 25 Przeszyje go, wyjdzie mu z grzbietu, błysk ostrza — z wątroby, owładnie nim przerażenie.
Joba 20 26 Ciemność jak skarb zachowana, niewzniecony ogień go strawi, zniszczy, co skryte w namiocie.
Joba 20 27 Niebo odsłoni przewiny, ziemia dlań wrogiem się stanie.
Joba 20 28 Rozdrapią mu skarby w jego domu, rozpłyną się w dzień Jego gniewu.
Joba 20 29 To los odstępcy od Boga, dziedzictwo przez Boga przyznane".

Joba 21  1 Job na to odpowiedział i rzekł:
Joba 21  2 "Słuchajcie, słuchajcie mej mowy, może mnie tym pocieszycie.
Joba 21  3 Dopuśćcie i mnie też do słowa, potem pozwalam wam szydzić.
Joba 21  4 A czyż ja do ludzi mam żal? Czy niesłusznie moja dusza jest wzburzona?
Joba 21  5 Spójrzcie na mnie, zdziwieni, i ręką przymknijcie swe usta.
Joba 21  6 Jest myśl, co mnie tak przeraża, że drżę na całym ciele:
Joba 21  7 Czemuż to żyją grzesznicy? Wiekowi są i potężni.
Joba 21  8 Trwałe jest u nich potomstwo i dano oglądać im wnuki.
Joba 21  9 Ich domy są bezpieczne, bez strachu, gdyż nie sięga ich Boża rózga.
Joba 21 10 Ich buhaj jest zawsze płodny, krowa im rodzi, nie roni.
Joba 21 11 Swych chłopców puszczają jak owce: niech dzieci biegają radośnie.
Joba 21 12 chwytają za miecz i harfę i tańczą do wtóru piszczałki.
Joba 21 13 Pędzą swe dni w dobrobycie, w spokoju zstępują do Szeolu.
Joba 21 14 "Oddal się — mówili do Boga — nie chcemy znać Twoich dróg.
Joba 21 15 Po cóż służyć Wszechmogącemu? Co da nam modlitwa do Niego?"
Joba 21 16 Czyż w ich rękach nie ma szczęścia, choć ich myśli od Niego daleko?
Joba 21 17 Czy często gaśnie lampa niewiernych, czy na nich klęska spada? Gniew Boży rujnuje nieprawych?
Joba 21 18 Czyż są podobni do słomy na wietrze lub do plew pędzonych przez wicher?
Joba 21 19 "Bóg chowa cierpienia dla synów". Trzeba je zadać samemu, niech pozna,
Joba 21 20 niech ujrzy oczami swą klęskę, niech gniew Wszechmocnego wypije.
Joba 21 21 Czy mu po śmierci zależy na domu, gdy liczba miesięcy skończona?
Joba 21 22 Czy Boga chcesz uczyć mądrości, tego, co sądzi mocarzy?
Joba 21 23 Jeden umiera szczęśliwy, ze wszech miar bezpieczny, beztroski.
Joba 21 24 Naczynia ma pełne mleka, szpik jego kości jest świeży.
Joba 21 25 Drugi zaś kończy w boleści i szczęścia nigdy nie zaznał.
Joba 21 26 A w ziemi leżą razem, obydwu pokrywa robactwo.
Joba 21 27 Wasze myśli są mi już znane i plany, jak chcecie mnie dręczyć.
Joba 21 28 Mówicie: "A gdzie dom bogacza lub namiot mieszkalny złoczyńców?"
Joba 21 29 Czy nie pytacie podróżnych? Co mówią — nie wiecie dokładnie?
Joba 21 30 Grzesznik ocalał w dni grozy i w czasie, gdy nadciąga kara.
Joba 21 31 Więc kto mu wypomni złe życie i któż zapłaci za czyny?
Joba 21 32 Takiego grzebią uroczyście i straże stawiają przy grobie.
Joba 21 33 Toteż przyjemne są mu grudy ziemi, bo tłum ludzi jest za nim, jak i przed nim bez liku.
Joba 21 34 Więc czemu mnie próżno cieszycie, gdy prawdzie odpowiedź zaprzecza?"

Joba 22  1 Głos zabrał Elifaz z Temanu i rzekł:
Joba 22  2 "Czy ludzie dodają coś Bogu? Czy mądrość nie służy im samym?
Joba 22  3 Czy Wszechmocny ma zysk z twojej prawości lub korzyść — że droga twoja dobra?
Joba 22  4 Czyż za pobożność twą karci się ciebie i wytacza ci sprawę przed sądem?
Joba 22  5 Czy nie za zło twoje znaczne? Czy nie za nieprawość bez granic?
Joba 22  6 Braci ograbiasz bezprawnie i zdzierasz suknie obdartym.
Joba 22  7 Wody odmawiasz spragnionym, nie dajesz chleba głodnemu.
Joba 22  8 Kto pięści zaciska, ma ziemię, może tam mieszkać dostojny,
Joba 22  9 a wdowę to z niczym odprawiasz, miażdżysz ramiona sierotom.
Joba 22 10 Stąd wokół ciebie są sieci, i przeraża cię nagła bojaźń,
Joba 22 11 lub raczej ciemności — nie widzisz, a przecież zalewa cię potop.
Joba 22 12 Czyż Bóg nie wyższy od nieba? Patrz w niebo! Jak gwiazdy wysoko!
Joba 22 13 A ty powiadasz: "Czy Bóg wie cokolwiek, czy spoza chmur może sądzić?
Joba 22 14 Chmura zasłoną. Nie widzi. Chodzi po strefach niebieskich".
Joba 22 15 Chcesz drogi ciemności się trzymać, którą kroczyli występni?
Joba 22 16 Ci poginęli przed czasem, powódź im ziemię pokryła.
Joba 22 17 A Bogu mówili: "Idź precz! Co zrobić nam może Wszechmocny?"
Joba 22 18 On bogactwem napełniał ich domy, knowania złych odeń daleko.
Joba 22 19 Patrzą i drwią sprawiedliwi, i człowiek prawy się śmieje:
Joba 22 20 "Czyż nie ginie ich własny dobytek? Bogactwo ich ogień pożera".
Joba 22 21 Pojednaj się, zawrzyj z Nim pokój, a dobra do ciebie powrócą.
Joba 22 22 Przyjmij z Jego ust pouczenie, nakazy wyryj w swym sercu.
Joba 22 23 Wyzdrowiejesz, gdy wrócisz do Wszechmocnego, usuniesz z namiotu nieprawość.
Joba 22 24 Gdy złoto jak proch ocenisz, a Ofir jak piasek rzeczny.
Joba 22 25 Wszechmocny twą sztabą złota i srebrem błyszczącym dla ciebie.
Joba 22 26 Nadzieją twą będzie Wszechmocny, obrócisz wzrok twój na Boga,
Joba 22 27 wezwiesz Go, a On cię wysłucha, wypełnisz swoje śluby,
Joba 22 28 zamiary swe przeprowadzisz. Na drodze twej światło zabłyśnie.
Joba 22 29 On pychę wyniosłą uniża, tych wsławia, co oczy spuszczają.
Joba 22 30 Uratuje prawdziwie czystego, za czystość rąk uratuje".

Joba 23  1 Job na to odpowiedział i rzekł:
Joba 23  2 "I dziś ma skarga jest gorzka, bo ręką swą ból mi zadaje.
Joba 23  3 Obym ja wiedział, gdzie można Go znaleźć, jak dotrzeć do Jego stolicy?
Joba 23  4 Wszcząłbym przed Nim swą sprawę i pełne dowodów miał usta.
Joba 23  5 Gdybym znał słowa obrony, wiedział, co On mi odpowie...
Joba 23  6 Czy natrze na mnie gwałtownie? Raczej zwróci na mnie uwagę.
Joba 23  7 Z Nim się prawuję niewinny. Mój sędzia wypuści mnie wolno.
Joba 23  8 Pójdę na wschód: tam Go nie ma; na zachód — nie mogę Go dostrzec.
Joba 23  9 Na lewo sieje zniszczenie — nie widzę, na prawo się kryje — nie dojrzę.
Joba 23 10 Lecz On zna drogę, którą kroczę, z prób wyjdę czysty jak złoto.
Joba 23 11 Moja noga kroczy w ślad za Nim, nie zbaczam, idę Jego ścieżką;
Joba 23 12 nie gardzę nakazem warg Jego i w sercu słowa ust Jego chowam.
Joba 23 13 Lecz On doświadcza, kto zmieni? On postanowił, wykonał.
Joba 23 14 Plany wykonać potrafi. Wiele ich tai w swym sercu.
Joba 23 15 Więc drżę przed Jego obliczem, ze strachem o Nim rozmyślam,
Joba 23 16 Bóg grozą przenika me serce, Wszechmocny napełnia mnie lękiem.
Joba 23 17 Bodajbym w mroku zaginął, ciemności miał przed oczami.

Joba 24  1 Czemu Wszechmocny nie ustala terminów, a najbliżsi nie znają dni Jego?
Joba 24  2 Nieprawi przesuwają granice, trzodę kradną z pasterzem,
Joba 24  3 osła zajmują sierotom i wołu wdowie zabierają w zastaw.
Joba 24  4 Ubogich usuwa się z drogi, biedni się wszyscy chowają
Joba 24  5 niby osły na pustkowiu. Wychodzą, by szukać pracy, żywności szukają do wieczora, pożywienia dla dzieci.
Joba 24  6 W polu żniwują po nocy, męczą się w winnicy bogacza,
Joba 24  7 nocują nago, bez odzienia, nie mają okrycia na mrozie,
Joba 24  8 gdy burza ich w górach zaskoczy, do skały bezdomni się tulą.
Joba 24  9 Sieroty odrywa się od piersi i w zastaw zdziera się suknię.
Joba 24 10 Nago chodzą, bez odzienia. Głodni dźwigają kłosy.
Joba 24 11 Wśród murów się męczą w południe, choć tłoczą wino — spragnieni.
Joba 24 12 Jęcząc, umierają w mieście, ranni wołają: "Ratunku", a Bóg nie słyszy wołania.
Joba 24 13 Inni nie cierpią światła,  nie chcą uznać Jego dróg, na ścieżkach Jego nie trwają.
Joba 24 14 Morderca nie wstaje za dnia, by zabić biedaka, nędzarza, lecz chodzi po nocy [jak] złodziej.
Joba 24 15 Czeka na mrok cudzołożnik, mówi: "Mnie oko nie dojrzy, mrok jest zasłoną dla twarzy".
Joba 24 16 O zmroku do mieszkań się włamią, za dnia dom szczelnie zamknięty, światła oni nie cierpią.
Joba 24 17 Mrokiem zda się dojrzany poranek, przywykli do grozy nocy".
Joba 24 18 on lekki na wodnej powierzchni. Przeklęte dziedzictwo na ziemi, nie zwraca się on w stronę winnic.
Joba 24 19 Susza, spiekota, śnieg niszczy, a Szeol wymiata grzesznika.
Joba 24 20 Wymaże go łono z pamięci, robak go połknie jak słodycz, nikt go już nawet nie wspomni. Nieprawość wycięta jak drzewo.
Joba 24 21 Gnębił niepłodną, bezdzietną, niedobrze się z wdową obchodził,
Joba 24 22 swą siłą wspomagał mocarzy; stoi, lecz życia niepewien.
Joba 24 23 Oparcie mu dano, bezpieczny, pilnie naśladuje ich drogi.
Joba 24 24 Pysznił się krótko i odszedł, poniżony, wycięty jak malwa, jak wierzchołek kłosa zabrany.
Joba 24 25 Czy nie tak? Któż kłamstwo wykaże? Któż mowę moją zniweczy?"

Joba 25  1 Wtedy zabrał głos Bildad ze Szuach i rzekł:
Joba 25  2 "Z Nim panowanie i groza, na niebie ustalił porządek.
Joba 25  3 Czy siły Jego kto zliczy? Na kogo nie stawia zasadzki?
Joba 25  4 Czy człowiek jest sprawiedliwy w oczach Boga, a syn niewiasty — bezgrzeszny?
Joba 25  5 Jeśli niejasny i księżyc, gwiazdy przed Nim nieczyste,
Joba 25  6 tym więcej człowiek — ten robak i syn człowieczy — znikomość".

Joba 26  1 Job na to odpowiedział i rzekł:
Joba 26  2 "Ależ pomogłeś choremu, wzmocniłeś ramię osłabłe.
Joba 26  3 Tyś niemądremu doradził, ujawniłeś pełnię rozumu.
Joba 26  4 Do kogo kierujesz te słowa, czyjże to duch wionie z ciebie?
Joba 26  5 Umarli drżą w podziemiu, ocean i jego mieszkańcy.
Joba 26  6 Szeol dla Niego jest nagi, Abaddon jest bez zasłony.
Joba 26  7 Dach rozciąga nad pustką, ziemi niczym nie umacnia,
Joba 26  8 wody chmurami krępuje, nie pękną pod nimi obłoki.
Joba 26  9 Zakrywa oblicze księżyca rozciągając nad nim chmury.
Joba 26 10 Wodom nakreślił granice, oddzielił światło od mroku.
Joba 26 11 Słupy niebieskie się chwieją, drżące przed Jego groźbą.
Joba 26 12 Potęgą wzburzył pramorze, roztrzaskał Rahaba swą mocą,
Joba 26 13 wichurą oczyszcza strop nieba i Węża Zbiega niszczy swą ręką.
Joba 26 14 Oto są ślady dróg Jego, jak mało o Nim się słyszy, a któż zdoła pojąć grzmot Jego mocy?"

Joba 27  1 Job jeszcze głos zabrał i rzekł:
Joba 27  2 "Na życie Boga, co nie dał mi prawa, na Wszechmocnego, co mnie pognębił,
Joba 27  3 dopóki mam oddech w sobie, a w nozdrzach mam Boże tchnienie,
Joba 27  4 usta moje nie wyrażą się podle, nie wyrwie się słowo podstępne.
Joba 27  5 Dalekim od tego, by słuszność wam przyznać, jak długo żyć będę, twierdzę, żem czysty.
Joba 27  6 Że strzegę prawości, a nie porzucam. Sumienie nie dręczy mnie nigdy.
Joba 27  7 Mój wróg niech stanie się winny, przeciwnik niech będzie występny.
Joba 27  8 W czym grzesznik ma ufać, gdy skończy, gdy Bóg zabierze mu duszę?
Joba 27  9 Czyż Bóg wysłucha jego wołania, gdy spadnie na niego nieszczęście?
Joba 27 10 Czy może się cieszyć Wszechmocnym, choć wzywałby Boga co chwila?
Joba 27 11 Pouczam was o Bożej mocy, niczego nie taję o Wszechmocnym.
Joba 27 12 Wy już to wszystko widzicie, więc po cóż jałowe spory?"
Joba 27 13 "Taki to los grzesznika od Boga, dola ciemięzcy od Wszechmocnego:
Joba 27 14 Synowie się mnożą pod miecz, a dzieci głodne z braku chleba;
Joba 27 15 potomków grzebie zaraza, a wdowom ich płakać nie wolno.
Joba 27 16 Niech sobie srebro jak proch gromadzi. suknie upycha jak glinę;
Joba 27 17 niech zbiera: prawy je wdzieje, a srebro posiądzie niewinny.
Joba 27 18 Zbudował dom z pajęczyny jak szałas stawiany przez stróża,
Joba 27 19 położył się bogacz, lecz zgarnia; otworzył oczy: nic nie ma.
Joba 27 20 Pędzi go strach niby powódź, po nocy wichura go ściga.
Joba 27 21 Wiatr wschodni porywa i ciągnie, zabiera go z jego siedziby.
Joba 27 22 Unosi, nie mając litości, bo z ręki ujść mu nie może.
Joba 27 23 Klaszcze się za nim w dłonie, gwiżdże ze wszystkich stron,

Joba 28  1 Istnieje kopalnia srebra i miejsce, gdzie płuczą złoto.
Joba 28  2 Dobywa się z ziemi żelazo, kamienie na miedź przetapiają,
Joba 28  3 kres się kładzie ciemności, przeszukuje się wszystko dokładnie, kamień i mroki, i zmierzch.
Joba 28  4 Na odludziu kopią chodniki, hen tam, gdzie noga się gubi, zawieszeni kołyszą się samotni.
Joba 28  5 Ziemię, skąd chleb pochodzi, od dna pustoszą jak ogniem,
Joba 28  6 bo kamień i szafir zawiera, z ziarnkami złota zmieszany.
Joba 28  7 Drapieżnik nie zna tam ścieżki, nie widzi jej oko sępa;
Joba 28  8 nie dojdzie tam dumne zwierzę, nawet i lew tam nie dotrze.
Joba 28  9 By wyciągnąć ręce po krzemień, do gruntu przewraca się góry,
Joba 28 10 w skale się kuje chodniki, a oko otwarte na wszelką kosztowność;
Joba 28 11 tamuje się źródła rzek, by skarby wydobyć na powierzchnię.
Joba 28 12 A skąd pochodzi mądrość i gdzie jest siedziba wiedzy?
Joba 28 13 Człowiek nie zna tam drogi, nie ma jej w ziemi żyjących.
Joba 28 14 Otchłań mówi: "Nie we mnie". "Nie u mnie" — tak morze dowodzi.
Joba 28 15 Nie daje się za nią złota, zapłaty nie waży się w srebrze,
Joba 28 16 nie płaci się za nią złotem z Ofiru, ni sardoniksem rzadkim, ni szafirem.
Joba 28 17 Złoto i szkło jej nierówne, nie wymienisz jej na złote naczynie;
Joba 28 18 nie liczy się kryształ i koral,  perły przewyższa posiadanie mądrości.
Joba 28 19 I topaz z Kusz nie dorówna, najczystsze złoto nie starczy.
Joba 28 20 Skąd więc pochodzi mądrość i gdzie jest siedziba wiedzy?
Joba 28 21 Zakryta dla oczu żyjących, i ptakom powietrznym nieznana.
Joba 28 22 Podziemie i Śmierć oświadczają: "Nie doszło tu echo jej sławy".
Joba 28 23 Droga tam Bogu wiadoma, On tylko zna jej siedzibę;
Joba 28 24 On przenika krańce ziemi, bo widzi wszystko, co jest pod niebem;
Joba 28 25 określił potęgę wiatru, ustalił granice wodzie.
Joba 28 26 Gdy wyznaczał prawo deszczowi, a drogę wytyczał piorunom,
Joba 28 27 wtedy ją widział i zmierzył, wtenczas ją zbadał dokładnie.
Joba 28 28 A do człowieka powiedział: "Bojaźń Boża — zaiste mądrością, roztropnością zaś — zła unikanie".

Joba 29  1 Job tak dalej prowadził swą mowę i rzekł:
Joba 29  2 "Kto dawne szczęście mi wróci, czas, kiedy Bóg mnie osłaniał, gdy świecił mi lampą nad głową?
Joba 29  3 Z Jego światłem kroczyłem w ciemności,
Joba 29  4 gdym lata jesienne przeżywał, gdy Bóg osłaniał mój namiot.
Joba 29  5 Gdy jeszcze Wszechmocny był ze mną, [gdy] moi chłopcy mnie otaczali,
Joba 29  6 nogi w mleku kąpałem, oliwa płynęła ze skały.
Joba 29  7 Gdy z bramy miasta wyszedłem, zająłem miejsce na placu,
Joba 29  8 widząc mnie, usuwali się młodzi, starcy z miejsc powstawali,
Joba 29  9 książęta kończyli swą mowę i ręce kładli na ustach.
Joba 29 10 Szlachetny głos się uciszał, do podniebienia język przywierał;
Joba 29 11 ucho chwaliło mnie, słysząc, a oko godziło się, patrząc.
Joba 29 12 Bo ratowałem biednego przed możnym, sierotę, co nie miał pomocy.
Joba 29 13 Nędzarze składali mi dzięki i serce wdowy radowałem.
Joba 29 14 Zdobiła mnie dotąd uczciwość, prawość mi płaszczem, zawojem.
Joba 29 15 Niewidomemu byłem oczami, chromemu służyłem za nogi.
Joba 29 16 Dla biednych stałem się ojcem, pomagałem w sporze i nieznajomemu,
Joba 29 17 rozbijałem szczękę łotrowi i wydzierałem mu łupy z zębów.
Joba 29 18 Myślałem: "Skończę w rodzinie, będę miał dni niby piasku;
Joba 29 19 zapuszczę korzenie nad wodą, konary me rosa w noc zwilży;
Joba 29 20 cześć moja bez przerwy świeża, jak łuk, co stale jest giętki.
Joba 29 21 Cierpliwie mnie przecież słuchają, w milczeniu przyjmują mą radę;
Joba 29 22 po mnie już nikt nie przemawia, tak moja mowa w nich wsiąka;
Joba 29 23 wyczekują mnie jak deszczu, otwarli usta jak na wody wiosenne.
Joba 29 24 Uśmiecham się do nich — nie wierzą, nie dają zniknąć pogodzie mej twarzy.
Joba 29 25 Drogę wyznaczam, przewodzę, przebywam jak król wśród żołnierzy, jak ktoś, kto smutnych pociesza".

Joba 30  1 A teraz śmieją się ze mnie wiekiem ode mnie młodsi. Ich ojców umieścić nie chciałem z psami przy mojej trzodzie;
Joba 30  2 bo cóż mi po pracy ich rąk gdy siły ich opuściły,
Joba 30  3 czy wynędzniali są z biedy i głodu? Zrywają rośliny pustyni, ziemi od dawna jałowej.
Joba 30  4 Żywią się malwą i liśćmi krzewów. Chlebem ich — korzeń jałowca.
Joba 30  5 Społeczność się ich wyrzeka, krzyczy się na nich jak na złodzieja,
Joba 30  6 mieszkają na brzegu rzeki, w jamach podziemnych i skałach.
Joba 30  7 Między krzewami zawodzą, stłoczeni, nocują pod cierniem;
Joba 30  8 jak synów przestępcy i głupca wypędza się ich z ojczyzny.
Joba 30  9 A teraz jestem przedmiotem ich fraszek i tematem wesołych pieśni,
Joba 30 10 brzydzą się, omijają z dala, nie wstydzą się pluć mi w twarz.
Joba 30 11 Cięciwę mą zluźnił, zwalił mnie, wytrącił mi wodze z moich ust.
Joba 30 12 Motłoch mi stanął po prawej stronie, nogom mym odejść rozkazał, na zgubne skierował mnie drogi.
Joba 30 13 Zniszczył mą ścieżkę, starał się o moją zagładę, nie było żadnego sprzeciwu.
Joba 30 14 Wszedł poprzez wyłom szeroki, wpadł jak zawierucha.
Joba 30 15 Nagły strach mnie ogarnął, jak burza porwał mi szczęście. Uciecha minęła jak chmura.
Joba 30 16 We łzach rozpływa się dusza, zgnębiły mnie dni niedoli,
Joba 30 17 nocą kości me jak piec rozpalone, cierpienie moje nie milknie.
Joba 30 18 Suknia mocno do mnie przywarła, szczelnie przylega tunika,
Joba 30 19 gwałtownie do błota mnie wrzucił, podobny jestem do pyłu i piasku.
Joba 30 20 Ciebie błagałem o pomoc. Bez echa. Stałem, a nie zważałeś na mnie.
Joba 30 21 Stałeś się dla mnie okrutny. Uderzasz potężną prawicą.
Joba 30 22 Porywasz, zezwalasz unosić wichrowi, rozwiewasz moją nadzieję.
Joba 30 23 Wiem, że mnie do śmierci prowadzisz, wspólnego miejsca żyjących.
Joba 30 24 Czy zniszczonemu nie podaje się ręki? W nieszczęściu nie woła się o pomoc?
Joba 30 25 Czy nie płakałem z innym w dzień smutku? Współczuła z biedakiem ma dusza.
Joba 30 26 Czekałem na szczęście — a przyszło zło, szukałem światła — a nastał mrok.
Joba 30 27 Wnętrze mi kipi, nie milczy, bo spadły na mnie dni klęski.
Joba 30 28 Chodzę sczerniały, spalony od słońca, powstaję w gromadzie, by krzyczeć.
Joba 30 29 Stałem się bratem szakali  i sąsiadem młodych strusiów:
Joba 30 30 Ma skóra nad piec rozpalona, a kości me — nad wiatr piekący,
Joba 30 31 stąd gra mi harfa żałobnie, a głos piszczałki posmętniał.

Joba 31  1 Zawarłem z oczami przymierze, by nawet nie spojrzeć na pannę.
Joba 31  2 Czy mógłbym mieć cząstkę u Boga, w górze, u Wszechmocnego dziedzictwo?
Joba 31  3 Czyż złoczyńcy nie spotka zguba i klęska czyniących nieprawość?
Joba 31  4 Czyż On nie widzi dróg moich, a kroków mych nie rachuje?
Joba 31  5 Czym chodził do bożyszcz? Czy noga do oszustwa spieszyła?
Joba 31  6 Niech zważy mnie bardzo dokładnie, a pozna, że jestem niewinny.
Joba 31  7 Jeślim na krok odstąpił od drogi, bo serce poszło za okiem, i zmaza ta trwa na mych rękach;
Joba 31  8 niech sieję, a inni zbierają, niech zgniją moje latorośle!
Joba 31  9 Jeśli serce me zwiodła kobieta i czatowałem pod drzwiami sąsiada:
Joba 31 10 niech moja żona miele obcemu, niech inni się do niej zbliżają!
Joba 31 11 Gdyż byłby to czyn haniebny, zbrodnia podległa sądowi,
Joba 31 12 to ogień, co niszczy do zatracenia, co strawi dobytek do reszty.
Joba 31 13 A jeślim praw sługi nie uszanował lub skargę niewolnicy odtrącił,
Joba 31 14 co zrobię, gdy Bóg powstanie? Co w czasie badań odpowiem?
Joba 31 15 Jak mnie, tak jego we wnętrzu uczynił, On sam nas w łonie utworzył.
Joba 31 16 Czy odmawiałem prośbie nędzarzy i pozwoliłem zagasnąć oczom wdowy?
Joba 31 17 Czy chleb swój sam spożywałem, czy nie jadł go ze mną sierota?
Joba 31 18 Od dziecka jak ojciec go wychowałem i prowadziłem od łona matki.
Joba 31 19 Czy na biedaka nagiego patrzałem, kiedy nędzarzom zabrakło odzienia?
Joba 31 20 Czy jego biodra mi nie dziękowały, że grzała je wełna mych jagniąt?
Joba 31 21 Czy sierocie groziłem ręką, widząc obrońcę w sądzie?
Joba 31 22 Niech barki mi odpadną od karku, niech ramię mi wyjdzie ze stawu;
Joba 31 23 gdyż bałbym się klęski od Boga, nie zniósłbym Jego potęgi.
Joba 31 24 Czy pokładałem ufność w złocie lub rzekłem bogactwu: "Nadziejo moja"?
Joba 31 25 Czym chlubił się z wielkiej fortuny, że wiele moja ręka zgarnęła?
Joba 31 26 Wpatrując się w słońce, co świeci, lub w księżyc, co dumnie przepływa,
Joba 31 27 czy serce tajemnie uległo i ręką słało pocałunek?
Joba 31 28 Byłby to czyn karygodny: zaparcie się Boga na niebie.
Joba 31 29 Czym się cieszył z upadku wroga, czy radowałem się, że zło go spotkało?
Joba 31 30 Nie dałem, by język mój grzeszył ni miotał na drugich przekleństwa.
Joba 31 31 Czy mówił kto w moim namiocie: "Pożywmy się jego ciałem".
Joba 31 32 Obcy nigdy nie sypiał na dworze, podróżnym otwierałem podwoje.
Joba 31 33 Czy taiłem jak inni przestępstwa i grzech swój chowałem w zanadrzu?
Joba 31 34 Czy lękając się licznej gromady, z obawy przed wzgardą u bliskich: milczałem, za próg nie wyszedłem?
Joba 31 35 Kto zechce mnie wysłuchać? Oto podpis: "Wszechmocny odpowie". Przeciwnik niech skargę napisze,
Joba 31 36 na grzbiecie swym ją poniosę, jak koronę [na głowę] ją włożę.
Joba 31 37 Zdam sprawozdanie z mych kroków, przed Niego pójdę jak książę".
Joba 31 38 Czy pole żaliło się na mnie, a jego bruzdy płakały?
Joba 31 39 Czym jadł plon niezapłacony, a dusza robotnika wzdychała?
Joba 31 40 Niech rosną ciernie zamiast pszenicy, a chwasty na miejscu jęczmienia!

Joba 32  1 I zaprzestali trzej mężowie odpowiadać Jobowi, gdyż w oczach własnych był on sprawiedliwy.
Joba 32  2 Wtedy wybuchnął gniewem Elihu, syn Barakeela, Buzyta, ze szczepu Ram. Rozgniewał się na Joba, że się uznaje za sprawiedliwego u Boga.
Joba 32  3 Rozgniewał się i na trzech przyjaciół, że nie znaleźli odpowiedzi i potępili Boga.
Joba 32  4 Odwlekał jednak Elihu rozmowę swą z Jobem, ponieważ tamci wiekiem byli od niego starsi.
Joba 32  5 Teraz Elihu zauważył, że trzej mężowie nie wiedzą, co odpowiedzieć, i wybuchnął gniewem.
Joba 32  6 Zabrał głos Elihu, syn Barakeela, Buzyta, i rzekł: "Co do lat jestem młody, wy zaś jesteście już starzy; stąd się przeląkłem, strwożyłem, nie ujawniłem swej wiedzy.
Joba 32  7 Niech mówią lata — myślałem, podeszły wiek jest rozumny.
Joba 32  8 Ale to duch w człowieku, to Wszechmocnego tchnienie go poucza.
Joba 32  9 Mądrość nie z wiekiem przychodzi, a prawość nie tylko starcom jest znana.
Joba 32 10 Stąd mówię: Mnie posłuchajcie; niechaj przedstawię swą wiedzę.
Joba 32 11 Czekałem na wasze mowy, wasze dowody ważyłem; gdyście szukali wyrazów,
Joba 32 12 zwracałem na was uwagę. Nikt z was nie zwyciężył Joba, nikt mu już nie odpowiada.
Joba 32 13 Nie mówcie: "Znaleźliśmy mądrość"; odeprze go Bóg, a nie człowiek.
Joba 32 14 Własną przygotowuję mowę i nie tak, jak wy, mu odpowiem.
Joba 32 15 Zamilkli. Już więcej nie mówią. [Widocznie] wyrazów zabrakło.
Joba 32 16 Czekałem. Nie odpowiadają. Stoją. Nie wiedzą, co odrzec.
Joba 32 17 Niech ja z kolei coś powiem, niech ja wyjawię swą wiedzę.
Joba 32 18 Gdyż słów jestem pełen, od wnętrza duch mnie przymusza.
Joba 32 19 Me serce jak wino zamknięte, rwie się jak nowe bukłaki.
Joba 32 20 Muszę powiedzieć dla ulgi. Otworzę swe usta. Przemówię.
Joba 32 21 Nie trzymam niczyjej strony. Nie będę schlebiał nikomu,
Joba 32 22 gdyż dusza moja nie cierpi pochlebstw, wnet by mnie Stwórca usunął.

Joba 33  1 Chciej słuchać, Jobie, mej mowy, nadstaw ucha na wszystkie me słowa.
Joba 33  2 Pomyśleć chciej, usta otwarłem, język mówi pod podniebieniem,
Joba 33  3 prawe me serce i mowa, czysta w mych ustach jest mądrość.
Joba 33  4 I mnie też stworzył duch Boży, tchnienie Wszechmocnego i mnie uczyniło.
Joba 33  5 Jeśli zdołasz, odpowiedz. Sprzeciw się, przedstaw swą sprawę.
Joba 33  6 Tylem, co ty, wart u Boga. I jam jest z gliny zrobiony.
Joba 33  7 Niech mowy cię moje nie płoszą, powagą cię nie przytłaczam.
Joba 33  8 Ale tyś mówił do moich uszu, słyszałem dźwięk twoich słów:
Joba 33  9 "Czysty jestem, bez grzechu, niewinny i nie mam zmazy.
Joba 33 10 A znalazł u mnie niewierność, za wroga mnie swego uważa.
Joba 33 11 Nogi me zakuł w kajdany, baczy na każdy mój krok".
Joba 33 12 Tu nie masz słuszności — powiadam, bo wyższy jest Bóg od człowieka.
Joba 33 13 Czemu się z Nim spierałeś: "Moje słowa są bez odpowiedzi?"
Joba 33 14 Bóg raz się odzywa i drugi, tylko się na to nie zważa.
Joba 33 15 We śnie i w nocnym widzeniu, gdy spada sen na człowieka; i w czasie drzemki na łóżku
Joba 33 16 otwiera On ludziom oczy, przerażenie budzi w ich sercu.
Joba 33 17 Chce odwieść człowieka od grzechu i męża uwolnić od pychy,
Joba 33 18 uchronić duszę od grobu, a życie — od ciosu dzidy.
Joba 33 19 Przez cierpienie nawraca na łożu i udrękę w kościach nieustanną.
Joba 33 20 Kiedy posiłek już zbrzydnie i smaczne pokarmy są wstrętne;
Joba 33 21 gdy ciało mu w oczach zanika i nagie kości zostają,
Joba 33 22 jego dusza się zbliża do grobu, a życie do miejsca umarłych.
Joba 33 23 Gdy ma kto swego anioła, obrońcę jednego z tysiąca, co mu wyjaśni powinność;
Joba 33 24 zlituje się nad nim i prosi: "Uwolnij od zejścia do grobu, za niego okup znalazłem" —
Joba 33 25 to wraca do dni młodości, jak wtedy ciało ma rześkie,
Joba 33 26 błaga Boga, a On się lituje, radosne oblicze nań zwraca. Przywrócono mu dawną prawość
Joba 33 27 i ludziom swym tak wyśpiewuje: "Grzeszyłem, przewrotnie działałem, nie oddał mi według mej winy,
Joba 33 28 uwolnił od zejścia do grobu. me życie raduje się światłem".
Joba 33 29 Wszystko to dwa i trzy razy Bóg czyni względem człowieka,
Joba 33 30 chcąc go uwolnić od grobu i oświecić blaskiem żyjących.
Joba 33 31 Uważaj, Jobie, i słuchaj, lub milcz, a ja będę mówił.
Joba 33 32 Może chcesz coś powiedzieć? Przemów, skargę twą przyjmę.
Joba 33 33 Czy nie chcesz? Przeto posłuchaj. Milcz — ja cię nauczę mądrości".

Joba 34  1 Dalej ciągnął Elihu i rzekł:
Joba 34  2 "Mędrcy, słuchajcie mych słów, nastawcie, znawcy, swe uszy:
Joba 34  3 bo ucho odróżnia słowo, a podniebienie smakuje pokarmy.
Joba 34  4 Szukajmy, co dla nas jest słuszne, wspólnie rozważmy, co dobre.
Joba 34  5 Bo Job powiedział: "Jestem bez zmazy, a Bóg odebrał mi prawo:
Joba 34  6 wbrew prawu zostałem uznany za kłamcę, nie goi się rana, a jestem bez winy".
Joba 34  7 Kto jest podobny do Joba, co pije obelgi jak wodę,
Joba 34  8 razem z grzesznymi chce kroczyć i z nieprawymi wspólną iść drogą?
Joba 34  9 Bo rzekł: "Nie zyskam nic na tym, że żyję z Bogiem w przyjaźni".
Joba 34 10 Więc posłuchajcie, rozumni mężowie: Bóg jest daleki od grzechu, Wszechmocny — od nieprawości.
Joba 34 11 Według czynów każdemu zapłaci, odda, kto na co zasłużył.
Joba 34 12 Nie, Bóg nie działa zdradliwie ni Wszechmocny praw niczyich nie łamie.
Joba 34 13 Kto Jemu zlecił ziemię, a kto założył cały świat?
Joba 34 14 Niech tylko zwróci uwagę, niech życie i tchnienie odbierze,
Joba 34 15 a wszelkie ciało zaginie i człowiek w pył się obróci.
Joba 34 16 Posłuchaj, jeśliś rozumny, i nadstaw ucha na moje słowa.
Joba 34 17 Czy mógłby rządzić wróg prawa? Potępisz Mocarza sprawiedliwego?
Joba 34 18 Czy króla ktoś nazwie: "Nicponiu", lub możnych określi: "Zbrodniarze"?
Joba 34 19 On nie schlebia książętom, bogacza nie stawia przed biednym, bo wszyscy są dziełem rąk Jego.
Joba 34 20 Wszak giną nagle wśród nocy, burzy się naród — mijają, ciemięzcę bez trudu się strąca.
Joba 34 21 Utkwił swój wzrok w drogę ludzi i widzi wszystkie ich kroki.
Joba 34 22 Nie ma ciemności ni mroku, gdzie by się schował nieprawy.
Joba 34 23 On człowiekowi nie ustala terminów, by stanął przed Bożym sądem.
Joba 34 24 Rozbija mocarzy bez dochodzenia, a innych w ich miejsce osadza.
Joba 34 25 Zna dokładnie ich występki. Nocą ich niszczy. Zmiażdżeni.
Joba 34 26 Chłoszcze ich jako grzeszników, na miejscu zewsząd widocznym:
Joba 34 27 za to, że odeszli od Niego, że dróg Jego wszystkich nie strzegli.
Joba 34 28 Z ich winy Go doszedł krzyk biednych, a On słucha wołania ubogich.
Joba 34 29 Choć milczy, kto Go potępi, gdy schowa się, kto Go zobaczy? On patrzy na męża i naród,
Joba 34 30 by nie rządził człowiek nieprawy i nie był pułapką dla ludu.
Joba 34 31 Lecz jeśli ktoś mówi do Boga: "Zwiedziono mnie, nie chcę przestępstwa,
Joba 34 32 pokaż mi, czego nie widzę, poprawię, co źle uczyniłem 
Joba 34 33 ty kary żądając — Nim gardzisz. Gdy nie ja, lecz ty sam wybierasz, więc wyjaw, co [o tym] sądzisz.
Joba 34 34 Powiedzą mi ludzie rozsądni i człowiek mądry, co słucha:
Joba 34 35 "Job nierozważnie przemawia, to słowa nieprzemyślane".
Joba 34 36 Lecz Joba zbadajmy dokładnie, bo mówi jak ludzie bezbożni.
Joba 34 37 Bunt dodaje do grzechu i w ręce już przy nas klaszcze, a przeciw Bogu mnoży słowa".

Joba 35  1 Elihu ciągnął dalej i rzekł:
Joba 35  2 "Czy to uznajesz za słuszne, coś rzekł: "Mam prawo od Boga"?
Joba 35  3 Powiedziałeś: "Co z tego mi [przyjdzie]? Czy to pomaga więcej niż grzech?"
Joba 35  4 Parę słów ci odpowiem i twym przyjaciołom wraz z tobą.
Joba 35  5 Spojrzyj na niebo! Popatrz! Oglądaj obłoki wysoko.
Joba 35  6 Gdy zgrzeszysz, co ty Mu zrobisz? Czy zaszkodzisz Mu mnóstwem grzechów?
Joba 35  7 Czy dajesz Mu co, gdyś jest prawy? Czy otrzyma coś z twojej ręki?
Joba 35  8 Podobnych do ciebie złość twa dosięga, a twoja prawość ludziom pomaga.
Joba 35  9 Z ogromu ucisku się płacze, pod wroga przemocą się krzyczy;
Joba 35 10 a nikt nie mówi: "Gdzie Bóg, mój Stwórca, co nocy użycza pieśni wesela,
Joba 35 11 uczy nas więcej od zwierząt, mędrszymi jesteśmy od ptaków powietrznych".
Joba 35 12 Wołania są bez odpowiedzi ze względu na pychę nieprawych,
Joba 35 13 to błąd przypuszczać, że Bóg nie słucha, że Wszechmogący nie zwraca uwagi.
Joba 35 14 Choć mówisz: "Nie zwraca uwagi", u Niego sprawa, na Niego czekasz.
Joba 35 15 Teraz, gdy gniew Jego nie płonie, na grzech zda się nie zważać;
Joba 35 16 Job usta otworzył niemądrze i mnoży słowa bezmyślnie".

Joba 36  1 Dodał jeszcze Elihu i rzekł:
Joba 36  2 "Poczekaj chwilkę, wyjaśnię, bo jeszcze [mam] słowa od Boga.
Joba 36  3 Daleko poniosę swą wiedzę, by ukazać sprawiedliwość Stwórcy.
Joba 36  4 Naprawdę, nie mówię podstępnie, prawdziwie jest mędrzec przed tobą.
Joba 36  5 Oto Bóg nie odrzuca potężnych, umysłów potężnych duchem,
Joba 36  6 ale ciemięzcy żyć nie dozwoli, ubogim przyznaje słuszność,
Joba 36  7 nie spuszcza oka z uczciwych, osadza ich na tronach z królami, wywyższa ich po wsze czasy.
Joba 36  8 Gdy powrozami związani, w kajdany nędzy zostaną zakuci,
Joba 36  9 wtedy im stawia przed oczy ich czyny, by ciężkość przestępstw widzieli.
Joba 36 10 Otwiera im uszy na radę, namawia: od zła niech odstąpią.
Joba 36 11 Gdy usłuchają z poddaniem, dni płyną im w dobrobycie, a lata mijają w szczęściu.
Joba 36 12 Niewierni muszą zginąć od dzidy, wyginą z braku rozumu.
Joba 36 13 Ludzie zatwardziali gniew chowają, związani nie chcą ratunku;
Joba 36 14 wyginą za dni młodości, a życie ich godne pogardy.
Joba 36 15 Biednego ratuje przez nędzę, cierpieniem otwiera mu uszy.
Joba 36 16 I ciebie chce wybawić z nieszczęść, przed tobą jest dal, nie cieśnina, i stół opływający tłuszczem.
Joba 36 17 Lecz ty osądzasz jak niewierny. Dosięgną cię prawa i sądy.
Joba 36 18 Strzeż się, by cię nie zwiodła obfitość i nie zmylił hojny okup.
Joba 36 19 Czy skłoni Mocarza twój krzyk z bólu, choćbyś wytężył swe siły?
Joba 36 20 Spróbuj nie wzdychać do nocy, w której odchodzą najbliżsi.
Joba 36 21 Strzeż się, a zła unikaj. Przez nie dosięgła cię nędza.
Joba 36 22 Wielki jest Bóg w swej wszechmocy, któż takim mistrzem jak On?
Joba 36 23 Kto Jego drogę chce zganić? Kto powie: "Źle uczyniłeś"?
Joba 36 24 Staraj się chwalić Jego dzieła, gdy o nich się pieśni układa.
Joba 36 25 Ogląda je każdy z radością, choć widzi je tylko z daleka.
Joba 36 26 Wielki jest Bóg, choć nieznany, lat Jego nikt nie policzy.
Joba 36 27 On krople wody podnosi i mgłę na deszcz skrapia,
Joba 36 28 one płyną z nieba wysoko, obficie spływają na ludzi.
Joba 36 29 A kto pojmuje warstwę chmur i huk [niebieskiego] namiotu?
Joba 36 30 Gdy Najwyższy ogniem zieje i zakrywa podstawy morza.
Joba 36 31 Tak utrzymuje ludzi i żywność im daje obficie.
Joba 36 32 Błyskawicą zbrojne ma ręce, wskazuje jej cel oznaczony,
Joba 36 33 głos przeciw niemu wydaje: zazdrosny gniew na nieprawość.

Joba 37  1 A na to drży moje serce, zda się, że z piersi wyskoczy.
Joba 37  2 Tego huku pilnie słuchajcie, grzmotu, co z ust Jego wychodzi.
Joba 37  3 Pod całym niebem latać każe błyskawicy, po krańce ziemi jej światło.
Joba 37  4 Potem nastaje huk straszny, to grzmot zesłał Wszechmocny. Nie wstrzymał go, bo ciągle go słychać.
Joba 37  5 A Bóg cudownie grzmi swoim głosem, działając cuda niepojęte.
Joba 37  6 Śniegowi mówi: "Padaj na ziemię", ulewie i deszczowi: "Bądźcie mocne".
Joba 37  7 Ludzi zamyka po domach, by każdy rozważał Jego dzieła.
Joba 37  8 Zwierzęta zaszyte w kryjówkach nocują w swych legowiskach.
Joba 37  9 Burza przychodzi z komory, zima [nadciąga] z północy,
Joba 37 10 mróz dany z tchnienia Bożego i lodem ścięta powierzchnia wody.
Joba 37 11 Blask Jego chmury rozpędza, słońce rozprasza obłoki.
Joba 37 12 Tu i tam ono krąży, idzie, by spełnić zlecenia. Wszystkie nakazy [wykona] na całej powierzchni ziemi.
Joba 37 13 Jako upomnienie czy łaska lub jako miłosierdzie wysłane.
Joba 37 14 Posłuchaj, Jobie, zaczekaj! A cuda Boże zrozumiesz?
Joba 37 15 Czy wiesz, jak Bóg rozkazuje, jak świeci z chmur błyskawicą?
Joba 37 16 Czy wiesz, jak w powietrzu mgły wiszą? Te cuda są pełne mądrości.
Joba 37 17 Ubranie twoje gorące, gdy ziemia spoczywa bez wiatru.
Joba 37 18 Potrafisz z Nim niebiosa rozciągać, twarde jak lustro z metalu?
Joba 37 19 Poucz nas, co Mu odpowiedzieć, w ciemności nie możemy się bronić.
Joba 37 20 Czy trzeba Mu zgłosić: "Chcą mówić"? Musi Mu człowiek powiedzieć, że ginie?
Joba 37 21 Nie widać teraz światłości, jaśnieje poza chmurami. Zawieje wiatr i je rozpędzi.
Joba 37 22 Z północy przychodzi blask złoty, to Boga straszliwy majestat.
Joba 37 23 Wszechmocny jest — któż Go dosięże? Pełen potęgi, świętości, bogaty w prawość, nie w ucisk.
Joba 37 24 Stąd Go się ludzie lękają. Nie zważa na wszystkich mądrych sercem".

Joba 38  1 I z wichru Jahwe odpowiedział Jobowi tymi słowami:
Joba 38  2 "Któż tu zaciemnia moje rządy słowami, co nie mają sensu?
Joba 38  3 Przepasz no biodra jak mocarz. Będę cię pytał — pouczysz Mnie.
Joba 38  4 Gdzieś był, gdy zakładałem ziemię? Powiedz, jeżeli znasz mądrość.
Joba 38  5 Kto wybadał jej przestworza? Wiesz, kto ją sznurem wymierzył?
Joba 38  6 Na czym się słupy wspierają? Kto założył jej kamień węgielny
Joba 38  7 ku uciesze porannych gwiazd, ku radości wszystkich synów Bożych?
Joba 38  8 Kto bramą zamknął morze, gdy wyszło z łona wzburzone,
Joba 38  9 gdym chmury mu dał za ubranie, za pieluszki ciemność pierwotną?
Joba 38 10 Złamałem jego wielkość mym prawem, wprawiłem wrzeciądze i bramę.
Joba 38 11 I rzekłem: "Aż dotąd, nie dalej. Tu zapora dla twoich nadętych fal".
Joba 38 12 Czyś w życiu rozkazał rankowi, wyznaczył miejsce jutrzence,
Joba 38 13 by objęła krańce ziemi, usuwając z niej grzeszników?
Joba 38 14 Zmienia się jak pieczętowana glina, barwi się jak suknia.
Joba 38 15 Grzesznikom światło odjęte i strzaskane ramię wyniosłe.
Joba 38 16 Czy dotarłeś do źródeł morza? Czy doszedłeś do dna Otchłani?
Joba 38 17 Czy wskazano ci bramy śmierci? Widziałeś drzwi do ciemności?
Joba 38 18 Czy zgłębiłeś przestrzeń ziemi? Powiedz, czy znasz to wszystko?
Joba 38 19 Gdzie jest droga do spoczynku światła? A gdzie mieszkają mroki,
Joba 38 20 abyś je zawiódł do ich przestworzy i rozpoznał drogę do ich domu?
Joba 38 21 Jeśli to wiesz, to wtedyś się rodził, a liczba twych dni jest ogromna.
Joba 38 22 Czy dotarłeś do zbiorników śniegu? Czy widziałeś zbiorniki gradu?
Joba 38 23 Na czasy gniewu je chowam, na dzień utarczki i wojny.
Joba 38 24 Czy nie tędy światło zachodzi, rozsyłając wichry po świecie?
Joba 38 25 Kto kopał kanały ulewie lub drogę chmurze ze grzmotem,
Joba 38 26 by padał deszcz na pustkowiu, w pustyni zupełnie bezludnej,
Joba 38 27 chcąc pustynię bezludną nasycić, zasilić rosnącą tam trawę?
Joba 38 28 Czy deszcz także ma ojca? A kto zrodził krople rosy?
Joba 38 29 Z czyjego łona lód wyszedł? Kto rozmnożył szron z nieba?
Joba 38 30 Jak to woda krzepnie na kamień, powierzchnia głębiny się ścina?
Joba 38 31 Czy połączysz gwiazdy Plejad? Rozluźnisz więzy Oriona?
Joba 38 32 Czy wypuścisz o czasie Gwiazdę Poranną? I wywiedziesz Niedźwiedzicę z dziećmi?
Joba 38 33 Czy znane ci prawa niebios, czy wyjaśnisz ich pismo na ziemi?
Joba 38 34 Czy głos swój podniesiesz do chmur, by cię ulewa przykryła?
Joba 38 35 Czy poślesz pioruny i pójdą ze słowem: "Jesteśmy do usług"?
Joba 38 36 Kto ibisowi dał mądrość, a rozum dał kogutowi?
Joba 38 37 Kto mądrze policzy chmury, w niebiosa zgromadzi wodę,
Joba 38 38 gdy gleba stwardnieje na bryłę, a pola zamienią się w grudy?
Joba 38 39 Czy lwicy zdobyczy nałowisz, nasycisz żarłoczność lwiątek,
Joba 38 40 gdy one mieszkają w kryjówkach, w gęstwinach czekają wieczoru?
Joba 38 41 Kto żeru dostarcza krukowi, gdy młode do Boga wołają, gdy błądzą ogromnie zgłodniałe?

Joba 39  1 Czy znasz poród koziorożca? Widziałeś rodzenie gazeli?
Joba 39  2 Czy zliczysz miesiące, gdy noszą, i znana ci chwila rodzenia?
Joba 39  3 Kładą się i młode swe rodzą, na świat wydają swój płód.
Joba 39  4 Ich młode mocne, rosną swobodnie, odchodzą, by do nich nie wrócić.
Joba 39  5 Kto zebrę wolno wypuszcza? Kto osła dzikiego rozwiąże?
Joba 39  6 Za dom mu dałem pustkowie, legowiskiem zaś jego słona ziemia.
Joba 39  7 Śmieje się z miejskiego zgiełku, słów poganiacza nie słyszy,
Joba 39  8 w górach szuka pokarmu, goni za wszelką zielenią.
Joba 39  9 Czy bawół zechce ci służyć, czy zostanie przy twoim żłobie?
Joba 39 10 Przywiążesz go powrozem do pługa, będzie z tobą orał doliny?
Joba 39 11 Czy zaufasz, że bardzo silny, i włożysz nań owoc twej pracy?
Joba 39 12 Zawierzysz mu, że wróci, że dopilnuje ziarna na klepisku?
Joba 39 13 Żwawe są skrzydła strusia, czy tak jak pióra bociana?
Joba 39 14 Jaja swe rzuca na ziemię, ogrzewa je w piasku,
Joba 39 15 zapomina, że można je zdeptać lub zniszczą je dzikie zwierzęta.
Joba 39 16 Swe dzieci traktuje jak obce, próżny to dla niego trud — jest bez stada.
Joba 39 17 Mądrości Bóg go pozbawił, rozsądku mu nie udzielił.
Joba 39 18 Za to, gdy w góry cwałuje, śmieje się z konia i jeźdźca.
Joba 39 19 Czy dałeś koniowi siłę, grzywą przystrajasz mu szyję
Joba 39 20 i sprawiasz, że biegnie jak szarańcza, aż silne parskanie przeraża?
Joba 39 21 Mocno bije kopytem, radośnie, z mocą się rzuca na oręż,
Joba 39 22 nie boi się, drwi sobie z lęku, on nie ucieka przed mieczem.
Joba 39 23 Gdy kołczan nad nim zadźwięczy, ostrze oszczepu i dzidy,
Joba 39 24 pędzi wśród huku i dudnienia, nie wstrzyma go sygnał trąby,
Joba 39 25 na głos trąbki rży: "Haaa", z dala już węszy wojnę, wołanie dowódców i hałas.
Joba 39 26 Czy za twoją to radą uniesie się sokół, skrzydła rozwinie ku południowi?
Joba 39 27 Czy na twój rozkaz orzeł się wzbije, gdy ma swe gniazdo na górze?
Joba 39 28 Mieszka na skale i nocuje, w skalnym załomie się gnieździ,
Joba 39 29 stąd sobie szuka żeru, bo jego oczy widzą daleko.
Joba 39 30 Pisklęta krew chłepcą, on wszędzie tam, gdzie zabici".

Joba 40  1 Zwrócił się Jahwe do Joba i rzekł:
Joba 40  2 "Niech przeciwnik Wszechmocnego odpowie. Niech zabrzmi głos krytyka Boga!"
Joba 40  3 A Job odpowiedział Jahwe:
Joba 40  4 "Jam mały, cóż Ci odpowiem? — Rękę przyłożę do ust.
Joba 40  5 Raz przemówiłem, nie więcej, drugi raz niczego nie dodam".
Joba 40  6 I z wichru odpowiedział Jahwe Jobowi:
Joba 40  7 "Przepasz no biodra jak mocarz. Będę cię pytał — pouczysz Mnie.
Joba 40  8 Naprawdę chcesz złamać me prawa? Wykażesz Mi zło? Jesteś czysty?
Joba 40  9 Czy ramię masz mocne jak Bóg? Czy głos twój rozbrzmiewa jak Jego?
Joba 40 10 Przywdziej potęgę, wyniosłość, przystrój się pięknem i siłą.
Joba 40 11 Wylewaj pyszny twój gniew, spojrzyj na dumnych i poniż ich:
Joba 40 12 Popatrz, upokorz pyszałka, zniwecz na miejscu grzesznika.
Joba 40 13 Zakop ich razem w piasku, w ukryciu zachowaj ich twarze.
Joba 40 14 Nawet cię za to pochwalę, że twa prawica przemogła.
Joba 40 15 Oto hipopotama — <jak ciebie go stworzyłem> — jak wół on trawą się żywi.
Joba 40 16 Siłę swoją ma w biodrach, a moc swą ma w mięśniach brzucha.
Joba 40 17 Ogonem zawija jak cedrem, ścięgna bioder ma silnie związane,
Joba 40 18 jego kości jak rury miedziane, jego nogi jak sztaby żelazne.
Joba 40 19 Wyborne to dzieło Boże, Stwórca dał mu twardy miecz.
Joba 40 20 Żywność przynoszą mu góry: zwierzyna, co tam się bawi.
Joba 40 21 On leży pod krzewem lotosu, w ukryciu trzcin i trzęsawisk.
Joba 40 22 Lotos dostarcza mu cienia, otoczeniem są wierzby potoku.
Joba 40 23 Gdy rzeka wezbrana, niespieszny, spokojny, choć prąd sięga paszczy.
Joba 40 24 Czy można go złapać za oczy, przez nozdrza przesunąć pętlicę?
Joba 40 25 Czy krokodyla chwycisz na wędkę lub sznurem wyciągniesz mu język,
Joba 40 26 czy przeciągniesz mu powróz przez nozdrza, a szczękę hakiem przewiercisz?
Joba 40 27 Może cię poprosi o łaskę? czy powie ci dobre słowo?
Joba 40 28 Czy zawrze z tobą przymierze, czy wciągniesz go na stałe do służby?
Joba 40 29 Czy pobawisz się nim jak z wróblem, czy zwiążesz go dla swych córek?
Joba 40 30 Czy towarzysze go sprzedadzą, podzielą go między kupców?
Joba 40 31 Czy przebijesz mu skórę harpunem, głowę mu dzidą przeszyjesz?
Joba 40 32 Odważ się rękę nań włożyć, pamiętaj, nie wrócisz do walki.

Joba 41  1 Zawiedzie twoje nadzieje, bo już sam widok przeraża.
Joba 41  2 Kto się ośmieli go zbudzić? Któż mu wystąpi naprzeciw?
Joba 41  3 Kto się odważy go dotknąć bezkarnie? Nikt zgoła pod całym niebem.
Joba 41  4 Głosu jego nie zdołam przemilczeć, o sile wiem — niezrównana.
Joba 41  5 Czy odchyli kto brzeg pancerza i podejdzie z podwójnym wędzidłem?
Joba 41  6 Czy otworzy mu paszczy podwoje? — Strasznie jest spojrzeć mu w zęby.
Joba 41  7 Grzbiet ma jak płyty u tarczy, spojone jakby pieczęcią.
Joba 41  8 Mocno ze sobą złączone, powietrze nawet nie przejdzie.
Joba 41  9 Tak jedna przylega do drugiej, że nie można rozluźnić połączeń.
Joba 41 10 Jego kichanie olśniewa blaskiem, oczy — jak powieki zorzy:
Joba 41 11 z ust mu płomienie buchają, sypią się iskry ogniste.
Joba 41 12 Dym wydobywa się z nozdrzy, jak z kotła pełnego wrzątku.
Joba 41 13 Oddechem rozpali węgle, z paszczy tryska mu ogień.
Joba 41 14 W szyi się kryje jego potęga, przed nim skacząc biegnie przestrach,
Joba 41 15 części ciała spojone, jakby ulane, nieporuszone.
Joba 41 16 Serce ma twarde jak skała, jak dolny kamień młyński.
Joba 41 17 Gdy wstaje, mocni drżą ze strachu i przerażeni tracą przytomność.
Joba 41 18 Bo cięcie mieczem bez skutku, jak dzida, strzała czy oszczep.
Joba 41 19 Dla niego żelazo — to plewy, brąz — niby drzewo zbutwiałe.
Joba 41 20 Nie płoszy go strzała z łuku, kamień z procy jest źdźbłem dla niego,
Joba 41 21 Dla niego źdźbłem maczuga, śmieje się z dzidy lecącej.
Joba 41 22 Pod nim są ostre skorupy, ślad jakby wału zostawia na błocie.
Joba 41 23 Głębię wód wzburzy jak kocioł, na wrzątek ją zdoła przemienić.
Joba 41 24 Za nim smuga się świeci na wodzie, topiel podobna do siwizny.
Joba 41 25 Nie ma mu równego na ziemi, uczyniono go nieustraszonym:
Joba 41 26 Każde mocne zwierzę się lęka jego, króla wszystkich stworzeń".

Joba 42  1 Job na to odpowiedział Jahwe i rzekł:
Joba 42  2 "Wiem, że Ty wszystko możesz, co zamyślasz, potrafisz uczynić.
Joba 42  3 Kto nierozumnie zamiar przyciemni? O rzeczach wzniosłych mówiłem. To zbyt cudowne. Ja nie rozumiem.
Joba 42  4 Posłuchaj, proszę. Pozwól mi mówić. Chcę spytać. Racz odpowiedzieć.
Joba 42  5 Dotąd Cię znałem ze słyszenia, obecnie ujrzałem Cię wzrokiem,
Joba 42  6 stąd odwołuję, co powiedziałem, kajam się w prochu, popiele".
Joba 42  7 Skoro Jahwe te słowa powiedział do Joba, przemówił i do Elifaza z Temanu: "Zapłonąłem gniewem na ciebie i dwóch przyjaciół z tobą, bo nie mówiliście o Mnie prawdy, jak sługa mój, Job.
Joba 42  8 Weźcie teraz siedem młodych cielców i siedem baranów, idźcie do sługi mego, Joba, i złóżcie ofiarę całopalną za siebie. Mój sługa Job będzie się za was modlił. Ze względu na niego nic złego wam nie zrobię, choć nie mówiliście prawdy o Mnie, jak sługa mój, Joba".
Joba 42  9 Poszli więc, Elifaz z Temanu, Bildad ze Szuach i Sofar z Naamy. Uczynili, jak mówił im Jahwe, a Jahwe miał wzgląd na Joba.
Joba 42 10 I Jahwe przywrócił Joba do dawnego stanu, gdyż modlił się on za swych przyjaciół. Jahwe oddał mu całą majętność w dwójnasób.
Joba 42 11 Przyszli do niego wszyscy bracia, siostry i dawni znajomi, jedli z nim chleb w jego domu i ubolewali nad nim, i pocieszali go z powodu nieszczęścia, jakie na niego zesłał Jahwe. Każdy mu dał jeden srebrny pieniądz i jedną złotą obrączkę.
Joba 42 12 A teraz Jahwe błogosławił Jobowi, tak że miał czternaście tysięcy owiec, sześć tysięcy wielbłądów, tysiąc jarzm wołów i tysiąc oślic.
Joba 42 13 Miał jeszcze siedmiu synów i trzy córki.
Joba 42 14 Pierwszą nazwał Gołębicą, drugą Kasją, a trzecią Rogiem Antymonu.
Joba 42 15 Nie było w całym kraju kobiet tak pięknych jak córki Joba. Dał im też ojciec dziedzictwo między braćmi.
Joba 42 16 I żył jeszcze Job sto czterdzieści lat, i widział swych potomków — w całości cztery pokolenia.
Joba 42 17 Umarł Job stary i pełen lat.

Psalmy 1  1 Błogosławiony mąż, który nie idzie za radą występnych, nie wchodzi na drogę grzeszników i nie siada w kole szyderców,
Psalmy 1  2 lecz ma upodobanie w Prawie Jahwe, nad Jego Prawem rozmyśla dniem i nocą.
Psalmy 1  3 Jest on jak drzewo zasadzone nad płynącą wodą, które wydaje owoc w swoim czasie, a liście jego nie więdną: co uczyni, pomyślnie wypada.
Psalmy 1  4 Nie tak występni, nie tak: są oni jak plewa, którą wiatr rozmiata.
Psalmy 1  5 Toteż występni nie ostoją się na sądzie ani grzesznicy — w zgromadzeniu sprawiedliwych,
Psalmy 1  6 bo Jahwe uznaje drogę sprawiedliwych, a droga występnych zaginie.

Psalmy 2  1 Dlaczego narody się buntują, czemu ludy knują daremne zamysły?
Psalmy 2  2 Królowie ziemi powstają i władcy spiskują wraz z nimi przeciw Jahwe i przeciw Jego Pomazańcowi:
Psalmy 2  3 "Stargajmy Ich więzy i odrzućmy od siebie Ich pęta!"
Psalmy 2  4 Śmieje się Ten, który mieszka w niebie, Pan się z nich naigrawa,
Psalmy 2  5 a potem mówi do nich w swoim gniewie i w swej zapalczywości ich trwoży:
Psalmy 2  6 "Przecież Ja ustanowiłem sobie króla na Syjonie, świętej górze mojej".
Psalmy 2  7 Ogłoszę wyrok Jahwe: Powiedział do mnie: "Tyś Synem moim, Ja Ciebie dziś zrodziłem.
Psalmy 2  8 Żądaj ode Mnie, a dam Ci narody w dziedzictwo i w posiadanie Twoje krańce ziemi.
Psalmy 2  9 Żelazną rózgą będziesz nimi rządzić i jak naczynie garncarza ich pokruszysz".
Psalmy 2 10 A teraz, królowie, zrozumcie, nauczcie się, sędziowie ziemi.
Psalmy 2 11 Służcie Jahwe z bojaźnią i Jego nogi
Psalmy 2 12 ze drżeniem całujcie, bo zapłonie gniewem i poginiecie w drodze, gdyż gniew Jego prędko wybucha. Błogosławieni wszyscy, co w Nim szukają ucieczki.

Psalmy 3  1 Psalm Dawida, gdy uszedł przed swoim synem Absalomem.
Psalmy 3  2 Jahwe, jakże wielu jest tych, którzy mnie trapią, jak wielu przeciw mnie powstaje!
Psalmy 3  3 Wielu jest tych, co mówią o mnie: "Nie ma dla niego zbawienia w Bogu". Sela
Psalmy 3  4 A jednak, Jahwe, Ty jesteś dla mnie tarczą, Tyś chwałą moją i Ty mi głowę podnosisz.
Psalmy 3  5 Wołam swym głosem do Jahwe, On odpowiada ze świętej swojej góry. Sela
Psalmy 3  6 Kładę się, zasypiam i znowu się budzę, bo Jahwe mnie podtrzymuje.
Psalmy 3  7 Wcale się nie zlęknę tysięcy ludu, choć przeciw mnie dokoła się ustawiają.
Psalmy 3  8 Powstań, o Jahwe! Ocal mnie, mój Boże! Bo uderzyłeś w szczękę wszystkich moich wrogów i wyłamałeś zęby grzeszników.
Psalmy 3  9 U Jahwe jest zbawienie. Błogosławieństwo Twoje niech trwa nad Twoim ludem. Sela

Psalmy 4  1 Kierownikowi chóru. Na instrumenty strunowe. Psalm. Dawidowy.
Psalmy 4  2 Kiedy Cię wzywam, odpowiedz mi, Boże, co sprawiedliwość mi wymierzasz. Tyś mnie wydźwignął z utrapienia — zmiłuj się nade mną i wysłuchaj moją modlitwę.
Psalmy 4  3 Mężowie, dokąd będziecie sercem ociężali? Czemu kochacie marność i szukacie kłamstwa? Sela
Psalmy 4  4 Wiedzcie, że Jahwe oddanego sobie czyni godnym podziwu, Jahwe mnie wysłucha, gdy będę Go wzywał.
Psalmy 4  5 Zadrżyjcie i nie grzeszcie, rozważcie na swych łożach i zamilknijcie. Sela
Psalmy 4  6 Złóżcie należne ofiary i miejcie w Jahwe nadzieję.
Psalmy 4  7 Wielu powiada: "Któż nam ukaże szczęście?" Wznieś ponad nami, o Jahwe, światłość Twojego oblicza!
Psalmy 4  8 Wlałeś w moje serce więcej radości niż w czasie obfitego plonu pszenicy i młodego wina.
Psalmy 4  9 Gdy się położę, zasypiam spokojnie, bo Ty sam jeden, Jahwe, pozwalasz mi mieszkać bezpiecznie.

Psalmy 5  1 Kierownikowi chóru. Na flety. Psalm. Dawidowy.
Psalmy 5  2 Usłysz, Jahwe, moje słowa, zwróć na mój jęk uwagę,
Psalmy 5  3 natęż słuch na głos mojej modlitwy, mój Królu i Boże! Albowiem Ciebie błagam,
Psalmy 5  4 o Jahwe, słyszysz mój głos od rana, od rana przedstawiam Ci prośby i czekam.
Psalmy 5  5 Bo Ty nie jesteś Bogiem, któremu miła nieprawość, złego nie przyjmiesz do siebie w gościnę.
Psalmy 5  6 Nieprawi nie ostoją się przed Tobą. Nienawidzisz wszystkich złoczyńców,
Psalmy 5  7 zsyłasz zgubę na wszystkich, co mówią kłamliwie. Mężem krwawym i podstępnym brzydzi się Jahwe.
Psalmy 5  8 Ja zaś, dzięki obfitej Twej łasce, wejdę do Twojego domu, upadnę przed świętym przybytkiem Twoim przejęty Twoją bojaźnią.
Psalmy 5  9 O Jahwe, prowadź mnie w swej sprawiedliwości na przekór mym wrogom: wyrównaj przede mną Twoją drogę.
Psalmy 5 10 Bo w ustach ich nie ma szczerości, ich serce knuje zasadzki, ich gardło jest grobem otwartym, a językiem mówią pochlebstwa.
Psalmy 5 11 Ukarz ich, Boże, niech staną się ofiarą własnych knowań; wygnaj ich za wiele zbrodni, buntują się bowiem przeciwko Tobie.
Psalmy 5 12 A wszyscy, którzy się do Ciebie uciekają, niech się cieszą, niech się weselą na zawsze Osłaniaj ich, niech cieszą się Tobą, ci, którzy imię Twe miłują.
Psalmy 5 13 Bo Ty, Jahwe, będziesz błogosławił sprawiedliwemu: otoczysz go łaską jak tarczą.

Psalmy 6  1 Kierownikowi chóru. Na instrumenty strunowe. Na oktawę. Psalm. Dawidowy.
Psalmy 6  2 Nie karć mnie, Jahwe, w swym gniewie i nie karz w swej zapalczywości.
Psalmy 6  3 Zmiłuj się nade mną, Jahwe, bom słaby; ulecz mnie, Jahwe, bo kości moje strwożone
Psalmy 6  4 i duszę moją ogarnia wielka trwoga; lecz Ty, o Jahwe, jakże długo jeszcze...?
Psalmy 6  5 Zwróć się, o Jahwe, ocal moją duszę, wybaw mnie przez Twoje miłosierdzie,
Psalmy 6  6 bo nikt po śmierci nie wspomni o Tobie: któż Cię wychwala w Szeolu?
Psalmy 6  7 Zmęczyłem się moim jękiem, płaczem obmywam co noc moje łoże, posłanie moje skrapiam łzami.
Psalmy 6  8 Od smutku oko moje mgłą zachodzi, starzeję się z powodu wszystkich mych wrogów.
Psalmy 6  9 Odstąpcie ode mnie wszyscy, którzy zło czynicie, bo Jahwe usłyszał głos mojego płaczu;
Psalmy 6 10 Jahwe usłyszał moje błaganie, Jahwe przyjął moją modlitwę.
Psalmy 6 11 Niech się wszyscy moi wrogowie zawstydzą i bardzo zatrwożą, niech odstąpią i niech się zawstydzą.

Psalmy 7  1 Skarga Dawida, którą wyśpiewał do Jahwe z powodu Kusza Beniaminity.
Psalmy 7  2 Jahwe, Boże mój, do Ciebie się uciekam; wybaw mnie i uwolnij od wszystkich prześladowców,
Psalmy 7  3 by kto — jak lew — mnie nie porwał i nie rozszarpał, gdy zabraknie wybawcy.
Psalmy 7  4 Boże mój, Jahwe, jeżeli dopuściłem się tego, jeśli nieprawość plami moje ręce,
Psalmy 7  5 jeśli wyrządziłem zło swemu dobroczyńcy i swego wroga złupiłem doszczętnie,
Psalmy 7  6 to niech nieprzyjaciel ściga mnie i schwyci, i wdepcze w ziemię me życie, a godność moją niechaj w proch obali. Sela
Psalmy 7  7 Powstań, o Jahwe, w Twym gniewie, podnieś się przeciw zaciekłości mych ciemięzców, wystąp w sądzie, jaki zapowiedziałeś.
Psalmy 7  8 Gromada narodów niechaj Cię otoczy, a Ty zasiądź ponad nią wysoko.
Psalmy 7  9 Jahwe jest Sędzią narodów: Jahwe, przyznaj mi słuszność według mej sprawiedliwości i według niewinności, jaka jest we mnie.
Psalmy 7 10 Niechaj ustanie nieprawość występnych, a sprawiedliwego umocnij, Boże sprawiedliwy. Ty, co przenikasz serca i nerki.
Psalmy 7 11 Tarczą jest dla mnie Bóg, co zbawia prostych sercem.
Psalmy 7 12 Bóg — Sędzia sprawiedliwy, Bóg codziennie pałający gniewem.
Psalmy 7 13 Jeśli się [kto] nie nawróci, miecz swój wyostrzy.
Psalmy 7 14 Przygotuje na niego pociski śmiertelne, sporządzi swe ogniste strzały.
Psalmy 7 15 Oto [tamten] począł nieprawość, brzemienny jest udręką i rodzi podstęp.
Psalmy 7 16 Wykopał dół i pogłębił go, lecz wpadł do jamy, którą przygotował.
Psalmy 7 17 Jego złość obróci się na jego głowę, a jego gwałt spadnie mu na ciemię.
Psalmy 7 18 Ja zaś uwielbiam Jahwe za Jego sprawiedliwość, psalm śpiewam imieniu Jahwe, Najwyższego.

Psalmy 8  1 Kierownikowi chóru. Na modłę (pieśni lub instrumentu) z Gat. Dawidowy.
Psalmy 8  2 O Jahwe, nasz Panie, jak przedziwne Twe imię po wszystkiej ziemi! Tyś swój majestat wyniósł nad niebiosa.
Psalmy 8  3 Sprawiłeś, że [nawet] usta dzieci i niemowląt oddają Ci chwałę na przekór Twym przeciwnikom, aby poskromić nieprzyjaciela i wroga.
Psalmy 8  4 Gdy patrzę na Twe niebo, dzieło Twych palców, księżyc i gwiazdy, któreś Ty utwierdził:
Psalmy 8  5 czym jest człowiek, że o nim pamiętasz, i czym — syn człowieczy, że się nim zajmujesz?
Psalmy 8  6 Uczyniłeś go niewiele mniejszym od istot niebieskich, chwałą i czcią go uwieńczyłeś.
Psalmy 8  7 Obdarzyłeś go władzą nad dziełami rąk Twoich, złożyłeś to wszystko pod jego stopy:
Psalmy 8  8 owce i bydło wszelakie, a nadto i polne stada,
Psalmy 8  9 ptactwo powietrzne oraz ryby morskie, wszystko, co szlaki mórz przemierza.
Psalmy 8 10 O Jahwe, nasz Panie, jak przedziwne Twe imię po wszystkiej ziemi!

Psalmy 9  1 Kierownikowi chóru. Na modłę pieśni "Mut labben". Psalm. Dawidowy.
Psalmy 9  2 Alef  2  Chwalę Cię, Jahwe, całym sercem, opowiadam wszystkie cudowne Twe dzieła.
Psalmy 9  3 Cieszyć się będę i radować Tobą, psalm będę śpiewać na cześć Twego imienia, o Najwyższy.
Psalmy 9  4 Bet 4  Bo wrogowie moi się cofają, padają, giną sprzed Twego oblicza.
Psalmy 9  5 Boś się podjął mojego sądu i wyroku, zasiadłeś na tronie — Sędzia sprawiedliwy.
Psalmy 9  6 Gimel 6  Zgromiłeś pogan, zgubiłeś występnych, imię ich na wieczne czasy wymazałeś.
Psalmy 9  7 Upadli wrogowie — w wieczyste ruiny, miasta poburzyłeś — przepadła o nich pamięć.
Psalmy 9  8 He 8  * A Jahwe zasiada na wieki, swój tron ustawia, by sądzić.
Psalmy 9  9 Sam będzie sądził świat sprawiedliwie, wyda narodom bezstronny wyrok.
Psalmy 9 10 Waw 10  Niech Jahwe będzie ucieczką dla uciśnionego, ucieczką w czasach utrapienia.
Psalmy 9 11 Ufają Tobie znający Twe imię, bo nie opuszczasz, Jahwe, tych, co Cię szukają.
Psalmy 9 12 Zain 12  Psalm śpiewajcie dla Jahwe, co mieszka na Syjonie, pośród narodów głoście Jego dzieła,
Psalmy 9 13 bo mściciel krwi pamięta o ubogich, pamięta, a nie zapomina ich wołania.
Psalmy 9 14 Chet 14  Zmiłuj się nade mną, Jahwe, spójrz, jak mnie poniżają ci, <którzy mnie nienawidzą>. Ty, co mnie wyprowadzasz z bram śmierci,
Psalmy 9 15 bym głosił całą Twą chwałę w bramach Córy Syjońskiej i weselił się Twoją pomocą.
Psalmy 9 16 Tet 16  Poganie wpadli w jamę, którą wykopali; noga ich uwięzła w sidle, przez nich zastawionym.
Psalmy 9 17 Jahwe się objawił, sąd przeprowadził, w dzieła rąk swoich uwikła się występny. Higgajon*. Sela
Psalmy 9 18 Jod 18  Niechaj występni odejdą precz do Szeolu, wszystkie narody, co zapomniały o Bogu.
Psalmy 9 19 Kaf 19  Bo ubogi nie pójdzie na stałe w zapomnienie, ufność nieszczęśliwych nigdy ich nie zawiedzie.
Psalmy 9 20 Powstań, o Jahwe, by człowiek nie triumfował; osądź narody przed Twoim obliczem.
Psalmy 9 21 Przejmij ich, Jahwe, bojaźnią; niech wiedzą poganie, że są tylko ludźmi. Sela

Psalmy 10  1 Lamed 1  Dlaczego z dala stoisz, o Jahwe, w czasach ucisku się kryjesz,
Psalmy 10  2 gdy występny się pyszni, biedny jest w udręce i ulega podstępom, które tamten uknuł?
Psalmy 10  3 (Nun) 3  Bo występny się chełpi swoim pożądaniem, bluźni drapieżca i pogardza Jahwe.
Psalmy 10  4 W pysze swojej powiada występny: "Nie pomści; nie ma Boga": oto jest całe jego myślenie.
Psalmy 10  5 Drogi jego układają się zawsze szczęśliwie; Twe wyroki zbyt są wzniosłe dla niego; parska na wszystkich swoich przeciwników.
Psalmy 10  6 Myśli on sobie: "Ja się nie zachwieję; nie zaznam niedoli w najdalsze pokolenia".
Psalmy 10  7 Pe 7 Usta jego pełne przekleństwa, zdrady i podstępu, na jego języku udręka i złośliwość.
Psalmy 10  8 Siedzi w zasadzce przy drogach i niewinnego zabija w ukryciu; Ain oczy jego śledzą biedaka.
Psalmy 10  9 Zasadza się w kryjówce, jak lew w swej jaskini; zasadza się, by porwać ubogiego: porywa ubogiego i w sieć swoją wciąga.
Psalmy 10 10 Schyla się, przysiada na ziemi, a od jego przemocy pada ubogi.
Psalmy 10 11 Mówi w swym sercu: "Bóg nie pamięta, odwraca swe oblicze, nigdy nie zobaczy".
Psalmy 10 12 Kof 12  Powstań, o Jahwe, wznieś swą rękę, Boże! Nie zapominaj o biednych!
Psalmy 10 13 Dlaczego występny gardzi Bogiem, mówi w swym sercu: "Nie pomści"?
Psalmy 10 14 Resz 14  A Ty widzisz trud i boleść, patrzysz, by je wziąć w swoje ręce. Tobie się biedny poleca, Tyś opiekunem sieroty!
Psalmy 10 15 Szin 15  Skrusz ramię występnego i złego: pomścij jego nieprawość, by już go nie było.
Psalmy 10 16 Jahwe jest królem na wieki wieków, z Jego ziemi zniknęli poganie.
Psalmy 10 17 Taw 17  Jahwe, usłyszałeś pragnienie pokornych, umocniłeś ich serca, nakłoniłeś ucha,
Psalmy 10 18 abyś strzegł praw sieroty i udręczonego i aby człowiek [powstały] z ziemi nie siał już postrachu

Psalmy 11  1 Kierownikowi chóru. Dawidowy. Do Jahwe się uciekam; dlaczego mi mówicie: "Niby ptak uleć na górę!"
Psalmy 11  2 Bo oto grzesznicy łuk napinają, kładą strzałę na cięciwę, by w mroku razić prawych sercem.
Psalmy 11  3 Gdy walą się fundamenty, cóż może zdziałać sprawiedliwy?
Psalmy 11  4 Jahwe w świętym swoim przybytku, Jahwe ma tron swój na niebiosach. Oczy Jego patrzą, powieki Jego badają synów ludzkich.
Psalmy 11  5 Jahwe bada sprawiedliwego i występnego, nie cierpi Jego dusza tego, kto kocha nieprawość.
Psalmy 11  6 Sprawi, że węgle ogniste i siarka będą padać na grzeszników; wiatr palący będzie udziałem ich kielicha.
Psalmy 11  7 Bo Jahwe jest sprawiedliwy, kocha sprawiedliwość; ludzie prawi zobaczą Jego oblicze.

Psalmy 12  1 Kierownikowi chóru. Na oktawę. Psalm. Dawidowy.
Psalmy 12  2 Ratuj, Jahwe, bo nie ma pobożnych, zabrakło wiernych wśród ludzi.
Psalmy 12  3 Wszyscy mówią kłamliwie do bliźniego, mówią podstępnymi wargami i z sercem obłudnym.
Psalmy 12  4 Niech Jahwe wygubi wszystkie wargi podstępne i język pochopny do wyniosłej mowy.
Psalmy 12  5 Tych, którzy mówią: "Naszą siłą język, usta nasze nam służą, któż jest naszym panem?"
Psalmy 12  6 Wobec utrapienia biednych i jęku ubogich — mówi Jahwe: "Teraz powstanę i dam zbawienie temu, który go pożąda".
Psalmy 12  7 Słowa Jahwe to słowa szczere, wypróbowane srebro bez domieszki ziemi, siedmiokroć czyszczone.
Psalmy 12  8 Ty nas zachowasz, o Jahwe, ustrzeżesz nas na wieki od tego plemienia.
Psalmy 12  9 Występni krążą dokoła, gdy to, co najmarniejsze, bierze górę wśród ludzi.

Psalmy 13  1 Kierownikowi chóru. Psalm. Dawidowy.
Psalmy 13  2 Jak długo, Jahwe, całkiem o mnie nie będziesz pamiętał? Dokąd kryć będziesz przede mną oblicze?
Psalmy 13  3 Dokąd w mej duszy będę przeżywał wahania, a w moim sercu codzienną zgryzotę? Jak długo mój wróg nade mnie będzie się wynosił?
Psalmy 13  4 Spojrzyj, wysłuchaj, Jahwe, mój Boże! Oświeć moje oczy, bym nie zasnął w śmierci,
Psalmy 13  5 by mój wróg nie mówił: "Zwyciężyłem go", by się nie cieszyli moi przeciwnicy, że się chwieję.
Psalmy 13  6 Ja zaś zaufałem Twemu miłosierdziu. Niech się cieszy me serce z Twojej pomocy, chcę śpiewać dla Jahwe, który obdarzył mię dobrem.

Psalmy 14  1 Kierownikowi chóru. Dawidowy. Mówi głupi w swoim sercu: "Nie ma Boga". Oni są zepsuci, ohydne rzeczy popełniają, nikt nie czyni dobrze.
Psalmy 14  2 * Jahwe spogląda z nieba na synów ludzkich badając, czy jest wśród nich rozumny, który szukałby Boga.
Psalmy 14  3 Wszyscy razem zbłądzili, stali się nikczemni: nie ma takiego, co dobrze czyni, nie ma ni jednego.
Psalmy 14  4 Czyż się nie opamiętają wszyscy, którzy czynią nieprawość, którzy lud mój pożerają, jak gdyby chleb jedli, którzy nie wzywają Jahwe?
Psalmy 14  5 Tam zadrżeli ze strachu, gdyż Bóg jest z pokoleniem sprawiedliwym.
Psalmy 14  6 Chcecie udaremnić zamiar biedaka: lecz Jahwe jest jego ucieczką.
Psalmy 14  7 Kto przyniesie z Syjonu zbawienie Izraela? Gdy Jahwe odmieni los swego narodu, Jakub się rozraduje, Izrael się ucieszy.

Psalmy 15  1 Psalm. Dawidowy. Kto będzie przebywał w Twym przybytku, Jahwe, kto zamieszka na Twojej świętej górze?
Psalmy 15  2 Ten, który postępuje bez skazy, działa sprawiedliwie, a mówi prawdę w swoim sercu
Psalmy 15  3 i nie rzuca oszczerstw swym językiem; ten, który nie czyni bliźniemu nic złego i nie ubliża swemu sąsiadowi;
Psalmy 15  4 kto złoczyńcę uważa za godnego wzgardy, a szanuje tego, kto się boi Jahwe; ten, kto dotrzyma, choć przysiągł ze swoim uszczerbkiem;
Psalmy 15  5 ten, kto nie daje swoich pieniędzy na lichwę i nie da się przekupić przeciw niewinnemu. Kto tak postępuje, nigdy się nie zachwieje.

Psalmy 16  1 Miktam. Dawidowy. Zachowaj mnie, Boże, bo chronię się u Ciebie,
Psalmy 16  2 mówię do Jahwe: "Tyś jest Panem moim; nie ma dla mnie dobra poza Tobą".
Psalmy 16  3 Ku świętym, którzy są na Jego ziemi, wzbudził On we mnie miłość przedziwną!
Psalmy 16  4 Ci, którzy idą za obcymi [bogami], pomnażają swoje boleści. Nie wylewam krwi w ofiarach dla nich, imion ich nie wymawiam swoimi wargami.
Psalmy 16  5 Jahwe częścią dziedzictwa i kielicha mego: To właśnie Ty mój los zabezpieczasz.
Psalmy 16  6 Sznur mierniczy wyznaczył mi dział wspaniały i bardzo mi jest miłe to moje dziedzictwo.
Psalmy 16  7 Błogosławię Jahwe, który dał mi rozsądek, bo nawet nocami upomina mnie serce.
Psalmy 16  8 Stawiam sobie zawsze Jahwe przed oczy, nic mnie nie zachwieje, bo On jest po mojej prawicy.
Psalmy 16  9 Dlatego się cieszy moje serce, dusza się raduje, a ciało moje będzie spoczywać bezpiecznie,
Psalmy 16 10 bo nie pozostawisz mojej duszy w Szeolu i nie dozwolisz, by wierny Tobie doznał skażenia.
Psalmy 16 11 Ukażesz mi ścieżkę życia, pełnię radości u Ciebie, rozkosze na wieki po Twojej prawicy.

Psalmy 17  1 Modlitwa. Dawidowy. Usłysz, Jahwe, [że mam] słuszność, zważ na me wołanie, przyjmij moje modły z warg nieobłudnych.
Psalmy 17  2 Niech wyjdzie od Ciebie wyrok o mnie: oczy Twoje widzą to, co prawe.
Psalmy 17  3 Choćbyś badał me serce, nocą mnie nawiedzał i doświadczał ogniem, nie znajdziesz we mnie nieprawości. Moje usta nie zgrzeszyły
Psalmy 17  4 ludzkim obyczajem; według słów Twoich warg wystrzegałem się ścieżek gwałtu.
Psalmy 17  5 Moje kroki trzymały się mocno na Twoich ścieżkach, moje stopy się nie zachwiały.
Psalmy 17  6 Wzywam Cię, bo Ty mnie wysłuchasz, o Boże! Nakłoń ku mnie Twe ucho, usłysz moje słowo.
Psalmy 17  7 Okaż miłosierdzie Twoje, Zbawco tych, co się chronią przed wrogami pod Twoją prawicę.
Psalmy 17  8 Strzeż mnie jak źrenicy oka, w cieniu Twych skrzydeł mnie ukryj,
Psalmy 17  9 przed występnymi, co gwałt mi zadają, przed śmiertelnymi wrogami, co otaczają mnie zewsząd.
Psalmy 17 10 Zamykają swe nieczułe serca, przemawiają butnie swoimi ustami.
Psalmy 17 11 Okrążają mnie teraz ich kroki; natężają swe oczy, by [mnie] powalić na ziemię —
Psalmy 17 12 podobni do lwa dyszącego na zdobycz, do lwiątka, co siedzi w kryjówce.
Psalmy 17 13 Powstań, o Jahwe, wystąp przeciw niemu i powal go, swoim mieczem wyzwól moje życie od grzesznika,
Psalmy 17 14 a Twoją ręką, Jahwe — od ludzi: od ludzi, którym obecne życie przypada w udziale i których brzuch napełniasz Twymi dostatkami; których synowie jedzą do sytości, a resztę zostawiają swoim małym dzieciom.
Psalmy 17 15 Ja zaś w sprawiedliwości ujrzę Twe oblicze, powstając ze snu, nasycę się Twoim widokiem.

Psalmy 18  1 Kierownikowi chóru. Sługi Bożego, Dawida, który wypowiedział do Jahwe słowa tej pieśni, gdy go Jahwe wybawił z mocy wszystkich jego nieprzyjaciół i z ręki Saula.
Psalmy 18  2 Rzekł wtedy: Miłuję Cię, Jahwe, Mocy moja,
Psalmy 18  3 Jahwe, ostojo moja i twierdzo, mój wybawicielu, Boże mój, skało moja, na którą się chronię, tarczo moja, mocy zbawienia mego i moja obrono!
Psalmy 18  4 Wzywam Jahwe, godnego chwały, i jestem wolny od moich nieprzyjaciół.
Psalmy 18  5 Ogarnęły mnie fale śmierci i zatrwożyły mnie odmęty niosące zagładę;
Psalmy 18  6 oplątały mnie pęta Szeolu, zaskoczyły mnie sidła śmierci.
Psalmy 18  7 W moim utrapieniu wzywam Jahwe i wołam do mojego Boga; usłyszał On mój głos ze swojej świątyni, a krzyk mój dotarł do Jego uszu.
Psalmy 18  8 Zatrzęsła się i zadrżała ziemia, posady gór się poruszyły, zatrzęsły się, bo On zapłonął gniewem.
Psalmy 18  9 Uniósł się dym z Jego nozdrzy, a z Jego ust — pochłaniający ogień: od niego zapaliły się węgle.
Psalmy 18 10 Nagiął niebiosa i zstąpił, a czarna chmura była pod Jego stopami.
Psalmy 18 11 Lecąc cwałował na cherubie, a skrzydła wiatru Go niosły.
Psalmy 18 12 Przy wdział mrok niby zasłonę wokół siebie, jako okrycie ciemną wodę, gęste chmury.
Psalmy 18 13 Od blasku Jego obecności rozżarzyły się węgle ogniste.
Psalmy 18 14 Jahwe odezwał się z nieba grzmotem, to głos swój dał słyszeć Najwyższy,
Psalmy 18 15 wypuścił swe strzały i rozproszył wrogów, cisnął błyskawice i zamęt wśród nich wprowadził.
Psalmy 18 16 Aż ukazało się łożysko morza i obnażyły się posady lądu od groźnej nagany Jahwe, od tchnienia wichru Twoich nozdrzy.
Psalmy 18 17 Wyciąga [rękę] z wysoka i chwyta mnie, wydobywa mnie z toni ogromnej.
Psalmy 18 18 Wyrywa mnie od przemożnego nieprzyjaciela, od mocniejszych ode mnie, co mnie nienawidzą.
Psalmy 18 19 Napadają na mnie w dzień dla mnie złowrogi, lecz Jahwe jest dla mnie obroną,
Psalmy 18 20 wyprowadza mnie na miejsce przestronne; ocala, bo mnie miłuje.
Psalmy 18 21 Jahwe nagradza moją sprawiedliwość, odpłaca mi według czystości rąk moich.
Psalmy 18 22 Strzegłem bowiem dróg Jahwe i nie odszedłem przez grzech od mojego Boga,
Psalmy 18 23 bo mam przed sobą wszystkie Jego przykazania i nie odrzucam od siebie Jego poleceń,
Psalmy 18 24 lecz jestem wobec Niego bez skazy i wystrzegam się winy.
Psalmy 18 25 Jahwe mię nagradza za moją sprawiedliwość, za czystość rąk przed Jego oczyma.
Psalmy 18 26 Jesteś miłościwy dla miłującego i względem nienagannego działasz nienagannie,
Psalmy 18 27 względem czystego okazujesz się czystym, wobec przewrotnego jesteś przebiegły.
Psalmy 18 28 Albowiem Ty wybawiasz naród uniżony, a pognębiasz oczy wyniosłe.
Psalmy 18 29 Bo Ty, Jahwe, każesz świecić mojej pochodni; Boże mój, oświecasz moje ciemności.
Psalmy 18 30 Bo z Tobą zdobywam wały, mur przeskakuję dzięki mojemu Bogu.
Psalmy 18 31 Bóg — Jego droga jest nieskalana, słowo Jahwe w ogniu wypróbowane; On tarczą dla wszystkich, którzy doń się chronią.
Psalmy 18 32 Bo któż jest Bogiem prócz Jahwe? Lub któż jest skałą prócz Boga naszego?
Psalmy 18 33 Bóg, co mocą mnie przepasuje i nienaganną czyni moją drogę,
Psalmy 18 34 On daje moim nogom rączość nóg łani i stawia mnie na wyżynach,
Psalmy 18 35 On ćwiczy moje ręce do bitwy, a ramiona — do napinania spiżowego łuku.
Psalmy 18 36 Dajesz mi tarczę Twą dla ocalenia, i wspiera mnie Twoja prawica, a Twoja troskliwość czyni mnie wielkim.
Psalmy 18 37 Wydłużasz mi kroki na drodze i stopy moje się nie chwieją.
Psalmy 18 38 Ścigam mych wrogów i dopadam, a nie wracam, póki nie zginą.
Psalmy 18 39 Starłem ich, nie mogli się podnieść, upadli pod moje stopy.
Psalmy 18 40 Mocą mnie przepasujesz do bitwy, sprawiasz, że przeciwnicy gną się pode mną,
Psalmy 18 41 zmuszasz wrogów moich do ucieczki, a wytracasz tych, co mnie nienawidzą.
Psalmy 18 42 Wołają — lecz nie ma wybawcy — do Jahwe, lecz im nie odpowiada.
Psalmy 18 43 Jak proch na wietrze ich rozrzucę, zdepczę jak błoto uliczne.
Psalmy 18 44 Ty mnie ocalasz od buntów ludu, ustanawiasz mnie głową narodów. Służy mi lud, którego nie znałem.
Psalmy 18 45 Są mi posłuszni na pierwsze wezwanie, cudzoziemcy mi schlebiają.
Psalmy 18 46 Cudzoziemcy bledną, z drżeniem wychodzą ze swoich warowni.
Psalmy 18 47 Niech żyje Jahwe! Moja Skała niech będzie błogosławiona! Niech będzie wywyższony Bóg, mój Zbawca,
Psalmy 18 48 Bóg, który zapewnia mi pomstę i poddaje mi narody,
Psalmy 18 49 wybawia mnie od nieprzyjaciół, wynosi nad moich wrogów i uwalnia od gwałtownika.
Psalmy 18 50 Przeto będę Cię, o Jahwe, chwalił wśród narodów i będę wysławiał Twoje imię.
Psalmy 18 51 Tyś zwycięstwa wielkie dał królowi i Twemu pomazańcowi okazałeś łaskę, Dawidowi i jego potomstwu na wieki.

Psalmy 19  1 Kierownikowi chóru. Psalm. Dawidowy.
Psalmy 19  2 Niebiosa głoszą chwałę Boga, dzieło rąk Jego nieboskłon obwieszcza.
Psalmy 19  3 Dzień dla dnia głosi opowieść, a noc nocy przekazuje wiadomość.
Psalmy 19  4 Nie jest to słowo, nie są to mowy, których by dźwięku nie usłyszano;
Psalmy 19  5 ich głos się rozchodzi na całą ziemię i aż po krańce świata ich mowy. Tam słońcu namiot wystawił,
Psalmy 19  6 i ono wychodzi jak oblubieniec ze swej komnaty, weseli się jak olbrzym, co drogę przebiega.
Psalmy 19  7 Ono wschodzi na krańcu nieba, a jego obieg aż po krańce niebios, i nic się nie schroni przed jego żarem.
Psalmy 19  8 Prawo Jahwe doskonałe — krzepi ducha; świadectwo Jahwe niezawodne — poucza prostaczka;
Psalmy 19  9 nakazy Jahwe słuszne — radują serce; przykazanie Jahwe jaśnieje i oświeca oczy;
Psalmy 19 10 bojaźń Jahwe szczera, trwająca na wieki; sądy Jahwe prawdziwe, wszystkie razem są słuszne.
Psalmy 19 11 Cenniejsze niż złoto, niż złoto najczystsze, a słodsze od miodu płynącego z plastra.
Psalmy 19 12 Chociaż Twój sługa na nie uważa, w ich przestrzeganiu zysk jest wielki,
Psalmy 19 13 kto jednak dostrzega swoje błędy? Oczyść mnie od tych, które są skryte przede mną!
Psalmy 19 14 Także od pychy broń swojego sługę. Niech nie panuje nade mną. Wtedy będę bez skazy i wolny od wielkiego występku.
Psalmy 19 15 Niech znajdą uznanie słowa ust moich i myśli mego serca przed Tobą, Jahwe, moja Skało i mój Zbawicielu.

Psalmy 20  1 Kierownikowi chóru. Psalm. Dawidowy.
Psalmy 20  2 Niech Jahwe cię wysłucha w dniu utrapienia, niech ciebie chroni imię Boga Jakuba.
Psalmy 20  3 Niech ześle tobie pomoc z świątyni i niech cię wspiera z Syjonu.
Psalmy 20  4 Niechaj pamięta o wszystkich twych ofiarach i niech Mu będzie miłe twe całopalenie. Sela
Psalmy 20  5 Niech ci udzieli, czego w sercu pragniesz, i wypełni każdy twój zamysł.
Psalmy 20  6 Chcemy się cieszyć z twego ocalenia i w imię Boga naszego podnieść sztandary. Niech Jahwe wypełni wszystkie twoje prośby!
Psalmy 20  7 Teraz wiem, że Jahwe wybawia swego pomazańca, odpowiada mu ze świętych swych niebios, przez możne czyny zbawczej swej prawicy.
Psalmy 20  8 Jedni wolą rydwan, drudzy konie, a nasza siła w imieniu Boga naszego Jahwe.
Psalmy 20  9 Tamci się zachwiali i upadli, a my stoimy i trwamy.
Psalmy 20 10 Jahwe, wybaw króla, a nas wysłuchaj w dniu, gdy Cię wzywamy.

Psalmy 21  1 Kierownikowi chóru. Psalm. Dawidowy.
Psalmy 21  2 Jahwe, król się weseli z Twojej potęgi, jak bardzo się cieszy z Twojej pomocy!
Psalmy 21  3 Spełniłeś pragnienie jego serca i nie odmówiłeś błaganiu warg jego. Sela
Psalmy 21  4 Bo go uprzedzasz pomyślnymi błogosławieństwami, koronę szczerozłotą wkładasz mu na głowę.
Psalmy 21  5 Prosił Ciebie o życie: Ty go obdarzyłeś długimi dniami na wieki i na zawsze.
Psalmy 21  6 Wielka jest jego chwała dzięki Twej pomocy, ozdobiłeś go blaskiem i dostojeństwem.
Psalmy 21  7 Bo go czynisz błogosławieństwem na wieki, napełniasz go radością przed Twoim obliczem.
Psalmy 21  8 Król bowiem w Jahwe pokłada nadzieję i z łaski Najwyższego się nie zachwieje.
Psalmy 21  9 Niech spadnie Twa ręka na wszystkich Twoich wrogów; niech znajdzie Twa prawica tych, co nienawidzą Ciebie.
Psalmy 21 10 Uczyń ich jakby piecem ognistym, gdy się ukaże Twoje oblicze. Niech Jahwe ich pochłonie w swym gniewie, a ogień niechaj ich strawi.
Psalmy 21 11 Wytrać ich potomstwo z ziemi, usuń ich plemię spośród synów ludzkich.
Psalmy 21 12 Choćby zamierzyli zło przeciwko Tobie, choćby uknuli podstęp, nie dopną niczego,
Psalmy 21 13 bo Ty ich zmusisz do ucieczki, z Twego łuku będziesz mierzyć w ich twarze.
Psalmy 21 14 Powstań, Jahwe, w swej potędze, chcemy śpiewać i moc Twoją sławić.

Psalmy 22  1 Kierownikowi chóru. Na modlę pieśni: "Łania o świcie". Psalm. Dawidowy.
Psalmy 22  2 Boże mój, Boże mój, czemuś mnie opuścił? Daleko od mego Wybawcy słowa mego jęku.
Psalmy 22  3 Boże mój, wołam przez dzień, a nie odpowiadasz, [wołam] i nocą, a nie zaznaję pokoju.
Psalmy 22  4 A przecież Ty mieszkasz w świątyni, Chwało Izraela!
Psalmy 22  5 Tobie zaufali nasi przodkowie, zaufali, a Tyś ich uwolnił;
Psalmy 22  6 do Ciebie wołali i zostali zbawieni, Tobie ufali i nie doznali wstydu.
Psalmy 22  7 Ja zaś jestem robak, a nie człowiek, pośmiewisko ludzkie i wzgardzony u ludu.
Psalmy 22  8 Szydzą ze mnie wszyscy, którzy na mnie patrzą, rozwierają wargi, potrząsają głową:
Psalmy 22  9 "Zaufał Panu, niechże go wyzwoli, niechże go wyrwie, jeśli go miłuje".
Psalmy 22 10 Ty mnie zaiste wydobyłeś z matczynego łona; Ty mnie czyniłeś bezpiecznym u piersi mej matki.
Psalmy 22 11 Tobie mnie poruczono przed urodzeniem, Ty jesteś moim Bogiem od łona mojej matki.
Psalmy 22 12 Nie stój z dala ode mnie, bo klęska jest blisko, a nie ma wspomożyciela.
Psalmy 22 13 Otacza mnie mnóstwo cielców, osaczają mnie byki Baszanu.
Psalmy 22 14 Rozwierają przeciwko mnie swoje paszcze, jak lew drapieżny i ryczący.
Psalmy 22 15 Rozlany jestem jak woda i rozłączają się wszystkie moje kości; jak wosk się staje moje serce, we wnętrzu moim topnieje.
Psalmy 22 16 Moje gardło suche jak skorupa, język mój przywiera do podniebienia, kładziesz mnie w prochu śmierci.
Psalmy 22 17 Bo [sfora] psów mnie opada, osacza mnie zgraja złoczyńców. Przebodli ręce i nogi moje,
Psalmy 22 18 policzyć mogę wszystkie moje kości. A oni się wpatrują, sycą mym widokiem;
Psalmy 22 19 moje szaty dzielą między siebie i los rzucają o moją suknię.
Psalmy 22 20 Ty zaś, o Jahwe, nie stój z daleka; Pomocy moja, spiesz mi na ratunek.
Psalmy 22 21 Ocal od miecza moje życie, z psich pazurów wyrwij moje jedyne dobro,
Psalmy 22 22 wybaw mnie od lwiej paszczęki i od rogów bawolich — wysłuchaj mnie.
Psalmy 22 23 Będę głosił imię Twoje swym braciom i chwalić Cię będę pośród zgromadzenia:
Psalmy 22 24 "Chwalcie Jahwe wy, co się Go boicie, sławcie Go, całe potomstwo Jakuba; bójcie się Go, całe potomstwo Izraela.
Psalmy 22 25 Bo On nie wzgardził ani się nie brzydził nędzą biedaka, ani nie ukrył przed nim swojego oblicza i wysłuchał go, kiedy ten zawołał do Niego".
Psalmy 22 26 Dzięki Tobie moja pieśń pochwalna płynie w wielkim zgromadzeniu. Śluby me wypełnię wobec bojących się Jego.
Psalmy 22 27 Ubodzy będą jedli i nasycą się, chwalić będą Jahwe ci, którzy Go szukają. "Niech serca ich żyją na wieki".
Psalmy 22 28 Przypomną sobie i wrócą do Jahwe wszystkie krańce ziemi; i oddadzą Mu pokłon wszystkie szczepy pogańskie,
Psalmy 22 29 bo władza królewska należy do Jahwe i On panuje nad narodami.
Psalmy 22 30 Tylko Jemu oddadzą pokłon wszyscy, co śpią w ziemi, przed Nim zegną się wszyscy, którzy w proch zstępują. A moja dusza będzie żyła dla Niego,
Psalmy 22 31 potomstwo moje Jemu będzie służyć, opowie o Panu pokoleniu
Psalmy 22 32 przyszłemu, a sprawiedliwość Jego ogłoszą ludowi, który się narodzi: "Jahwe to uczynił".

Psalmy 23  1 Psalm. Dawidowy. Jahwe jest moim pasterzem: nie brak mi niczego;
Psalmy 23  2 pozwala mi leżeć na zielonych pastwiskach. Prowadzi mnie nad wody, gdzie mogę odpocząć:
Psalmy 23  3 orzeźwia moją duszę. Wiedzie mnie po właściwych ścieżkach przez wzgląd na swoje imię.
Psalmy 23  4 Chociażbym chodził ciemną doliną, zła się nie ulęknę, bo Ty jesteś ze mną. Twój kij i Twoja laska właśnie mnie pocieszają.
Psalmy 23  5 Stół dla mnie zastawiasz wobec mych przeciwników; namaszczasz mi głowę olejkiem; mój kielich jest przeobfity.
Psalmy 23  6 Tak, dobroć i łaska pójdą w ślad za mną przez wszystkie dni mego życia i zamieszkam w domu Jahwe po najdłuższe czasy.

Psalmy 24  1 Dawidowy. Psalm. Do Jahwe należy ziemia i to, co ją napełnia, świat i jego mieszkańcy.
Psalmy 24  2 Albowiem On go na morzach osadził i utwierdził ponad rzekami.
Psalmy 24  3 Kto wstąpi na górę Jahwe, kto stanie w Jego świętym miejscu?
Psalmy 24  4 Człowiek o rękach nieskalanych i o czystym sercu, który nie skłonił swej duszy ku marnościom i nie przysięgał fałszywie.
Psalmy 24  5 Taki otrzyma błogosławieństwo od Jahwe i zapłatę od Boga, Zbawiciela swego.
Psalmy 24  6 Takie jest pokolenie tych, co Go szukają, co szukają oblicza Boga Jakubowego. Sela
Psalmy 24  7 Bramy, podnieście swe szczyty i unieście się, prastare podwoje, aby mógł wkroczyć Król chwały!
Psalmy 24  8 "Któż jest tym Królem chwały?" "Jahwe, dzielny i potężny, Jahwe, potężny w boju".
Psalmy 24  9 Bramy, podnieście swe szczyty i unieście się, prastare podwoje, aby mógł wkroczyć Król chwały!
Psalmy 24 10 "Któż jest tym Królem chwały?" "To Jahwe Zastępów: On sam Królem chwały".

Psalmy 25  1 Dawidowy. Alef Ku Tobie, Jahwe, wznoszę moją duszę,
Psalmy 25  2 mój Boże, Bet Tobie ufam: niech nie doznam zawodu! Niech moi wrogowie nie triumfują nade mną!
Psalmy 25  3 Gimel 3  Nikt bowiem, kto Tobie ufa, nie doznaje wstydu; doznają wstydu ci, którzy łamią wiarę dla marności.
Psalmy 25  4 Dalet 4  Daj mi poznać drogi Twoje, Jahwe, a naucz mnie Twoich ścieżek.
Psalmy 25  5 He 5  Prowadź mnie według Twej prawdy i pouczaj, bo Ty jesteś Bóg, mój Zbawca, Waw i w Tobie mam zawsze nadzieję.
Psalmy 25  6 Zain 6  Wspomnij na miłosierdzie Twe, Jahwe, na łaski Twoje, co trwają od wieków.
Psalmy 25  7 Chet 7  Nie wspominaj grzechów mej młodości <ani moich przewin>, ale o mnie pamiętaj w Twojej łaskawości ze względu na dobroć Twą, Jahwe.
Psalmy 25  8 Tet 8  Jahwe jest dobry i prawy: dlatego wskazuje drogę grzesznikom.
Psalmy 25  9 Jod 9  Rządzi pokornymi w sprawiedliwości, ubogich uczy swej drogi.
Psalmy 25 10 Kaf 10  Wszystkie ścieżki Jahwe — to łaskawość i wierność dla tych, co strzegą przymierza i Jego przykazań.
Psalmy 25 11 Lamed 11  Przez wzgląd na Twoje imię, Jahwe, odpuść mój grzech, a jest on wielki.
Psalmy 25 12 Mem 12  Który to człowiek, co się boi Jahwe? Takiego On uczy, jaką drogę wybrać.
Psalmy 25 13 Nun 13  Będzie przebywał wśród szczęścia, a jego potomstwo posiądzie ziemię.
Psalmy 25 14 Samek 14  Jahwe przyjaźnie obcuje z tymi, którzy się Go boją, i powierza im swoje przymierze.
Psalmy 25 15 Ain 15  Oczy me zawsze zwrócone na Jahwe, gdyż On sam wydobywa nogi moje z sidła.
Psalmy 25 16 Pe 16  Wejrzyj na mnie i zmiłuj się nade mną, bo jestem samotny i nieszczęśliwy.
Psalmy 25 17 Sade 17  Oddal uciski mojego serca, wyrwij mnie z moich udręczeń.
Psalmy 25 18 Resz 18  Spójrz na udrękę moją i na boleść i odpuść mi wszystkie grzechy.
Psalmy 25 19 Spójrz na mych nieprzyjaciół: jest ich wielu i gwałtownie mnie nienawidzą.
Psalmy 25 20 Szin 20  Strzeż mojej duszy i wybaw mnie, bym się nie zawiódł, gdy się uciekam do Ciebie.
Psalmy 25 21 Taw 21  Niechaj mnie chronią niewinność i prawość, bo w Tobie, Jahwe, pokładam nadzieję.
Psalmy 25 22 Boże, wybaw Izraela ze wszystkich jego ucisków.

Psalmy 26  1 Dawidowy. Oddaj mi, Jahwe, sprawiedliwość, bom nienagannie postępował i nie byłem chwiejny pokładając nadzieję w Jahwe.
Psalmy 26  2 Doświadcz mnie, Jahwe, wystaw mnie na próbę; wybadaj moje nerki i serce.
Psalmy 26  3 Bo mam przed oczyma Twoją łaskawość i postępuję w Twej prawdzie.
Psalmy 26  4 Nie zasiadam z ludźmi fałszywymi ani z niegodziwymi się nie spotykam.
Psalmy 26  5 Nie cierpię zgromadzenia złoczyńców, a nie przestaję z występnymi.
Psalmy 26  6 Umywam moje ręce na znak niewinności i obchodzę Twój ołtarz, Jahwe,
Psalmy 26  7 by obwieszczać głośno chwałę i rozpowiadać wszystkie Twoje cuda.
Psalmy 26  8 Jahwe, miłuję dom, w którym mieszkasz, i miejsce, gdzie przebywa Twa chwała.
Psalmy 26  9 Nie zabieraj z grzesznymi mej duszy i życia mego z mężami krwawymi,
Psalmy 26 10 w ich ręku zbrodnia, a ich prawica pełna jest przekupstwa.
Psalmy 26 11 Ja zaś postępuję nienagannie, wyzwól mnie i zmiłuj się nade mną.
Psalmy 26 12 Moja stopa stoi na równej drodze, na zgromadzeniach błogosławię Jahwe.

Psalmy 27  1 Dawidowy. Jahwe światłem i zbawieniem moim: kogóż mam się lękać? Jahwe obroną mojego życia: przed kim mam się trwożyć?
Psalmy 27  2 Gdy na mnie nastają złośliwi, by zjeść moje ciało, wrogowie moi i nieprzyjaciele chwieją się i padają.
Psalmy 27  3 Chociażby stanął naprzeciw mnie obóz, moje serce bać się nie będzie; choćby wybuchła przeciw mnie wojna, nawet wtedy będę pełen ufności.
Psalmy 27  4 O jedno proszę Jahwe; tego poszukuję: bym w domu Jahwe przebywał po wszystkie dni mego życia, abym zażywał łaskawości Jahwe, stale się radował Jego świątynią.
Psalmy 27  5 Albowiem przechowa mnie w swym namiocie w dniu nieszczęścia, ukryje mnie w głębi swego przybytku, wydźwignie mnie na skałę.
Psalmy 27  6 Już teraz głowa moja się podnosi nad nieprzyjaciół, co wokół mnie stoją. Złożę w Jego przybytku ofiary radości, zaśpiewam i zagram dla Jahwe.
Psalmy 27  7 Usłysz, Jahwe, głos mój — wołam: zmiłuj się nade mną i wysłuchaj mnie.
Psalmy 27  8 O Tobie mówi moje serce: "Szukaj Jego oblicza". Szukam, o Jahwe, Twojego oblicza;
Psalmy 27  9 swego oblicza nie zakrywaj przede mną, nie odpędzaj z gniewem swojego sługi. Ty jesteś moją pomocą, więc mnie nie odrzucaj i nie opuszczaj mnie, Boże, moje zbawienie!
Psalmy 27 10 Choćby mnie opuścili ojciec mój i matka, to jednak Jahwe mnie przygarnie.
Psalmy 27 11 Jahwe, naucz mnie Twojej drogi, prowadź mnie ścieżką prostą ze względu na mych wrogów.
Psalmy 27 12 Nie wydawaj mnie na łaskę moich nieprzyjaciół, bo przeciw mnie powstali kłamliwi świadkowie i ci, którzy dyszą gwałtem.
Psalmy 27 13 Wierzę, iż będę oglądał dobra Jahwe w ziemi żyjących.
Psalmy 27 14 Wyczekuj Jahwe, bądź mężny, niech się twe serce umocni i wyczekuj Jahwe.

Psalmy 28  1 Dawidowy. Do Ciebie, Jahwe, wołam, Skało moja, bym wobec Twego milczenia nie stał się jak ci, którzy zstępują do grobu.
Psalmy 28  2 Usłysz głos mego błagania, gdy wołam do Ciebie, gdy wznoszę ręce do świętego przybytku Twojego.
Psalmy 28  3 Nie gub mnie z występnymi i z tymi, co czynią nieprawość, co rozmawiają przyjaźnie z bliźnimi, a w duszy żywią zły zamiar.
Psalmy 28  4 Odpłać im według ich czynów i według złości ich postępków. Według dzieła ich rąk im odpłać, oddaj im własnymi ich czynami.
Psalmy 28  5 Skoro nie zważają na czyny Jahwe ani na dzieła rąk Jego: niechaj ich zniszczy, a nie odbuduje.
Psalmy 28  6 Błogosławiony Jahwe, usłyszał bowiem głos mego błagania,
Psalmy 28  7 Jahwe moją mocą i tarczą! Moje serce Jemu zaufało. Doznałem pomocy, więc moje serce się cieszy i pieśnią moją Go sławię.
Psalmy 28  8 Jahwe jest mocą zbawczą dla swojego ludu, twierdzą zbawienia dla swego pomazańca.
Psalmy 28  9 Ocal Twój lud i błogosław Twemu dziedzictwu, bądź im pasterzem, [na ręku] nieś ich na wieki.

Psalmy 29  1 Psalm. Dawidowy. Przyznajcie Jahwe, synowie Boży, przyznajcie Jahwe chwałę i potęgę!
Psalmy 29  2 Przyznajcie Jahwe chwałę Jego imienia, na świętym dziedzińcu uwielbiajcie Jahwe.
Psalmy 29  3 Głos Jahwe ponad wodami. Zagrzmiał Bóg majestatu: Jahwe ponad wodami niezmierzonymi!
Psalmy 29  4 Głos Jahwe pełen potęgi! Głos Jahwe pełen dostojeństwa!
Psalmy 29  5 Głos Jahwe łamie cedry, Jahwe łamie cedry Libanu,
Psalmy 29  6 sprawia, że Liban skacze niby cielec i Sirion niby młody bawół.
Psalmy 29  7 Głos Jahwe rozsiewa ogniste strzały,
Psalmy 29  8 głos Jahwe wstrząsa pustynią, Jahwe wstrząsa pustynią Kadesz.
Psalmy 29  9 Głos Jahwe zgina dęby, ogałaca lasy: a w Jego pałacu wszyscy mówią: "Chwała!"
Psalmy 29 10 Jahwe zasiadł nad potopem i Jahwe zasiada jako Król na wieki.
Psalmy 29 11 Niech Jahwe udzieli mocy swojemu ludowi, niech Jahwe błogosławi swój lud, darząc go pokojem.

Psalmy 30  1 Psalm. Pieśń na uroczystość poświęcenia świątyni. Dawidowy.
Psalmy 30  2 Wysławiam Ciebie, Jahwe, boś mnie wybawił i nie uradowałeś mych wrogów z mojego powodu.
Psalmy 30  3 Jahwe, mój Boże, do Ciebie wołałem, a Tyś mnie uzdrowił;
Psalmy 30  4 Jahwe, dobyłeś mnie z Szeolu, przywróciłeś mnie do życia spośród schodzących do grobu.
Psalmy 30  5 Śpiewajcie dla Jahwe psalm, wy, co Go miłujecie, wychwalajcie pamiątkę Jego świętości.
Psalmy 30  6 Gniew Jego bowiem trwa tylko przez chwilę, a Jego łaskawość — przez całe życie. Płacz nadchodzi z wieczora, a rankiem okrzyki radości.
Psalmy 30  7 A ja powiedziałem pewny siebie: "Nigdy się nie zachwieję".
Psalmy 30  8 Z łaski Twojej, Jahwe, uczyniłeś mnie niezdobytą górą, a gdy ukryłeś swe oblicze, ogarnęła mnie trwoga.
Psalmy 30  9 Wołam do Ciebie, Jahwe, błagam Boga mego o miłosierdzie:
Psalmy 30 10 "Jaki będzie pożytek z krwi mojej, z mojego zejścia do grobu? Czyż proch Cię będzie wysławiał albo rozgłaszał Twą wierność?
Psalmy 30 11 Wysłuchaj, Jahwe, zmiłuj się nade mną; bądź, Jahwe, dla mnie wspomożycielem))
Psalmy 30 12 Biadania moje zmieniłeś mi w taniec; wór mi rozwiązałeś, opasałeś mnie radością,
Psalmy 30 13 by moje serce nie milknąc psalm Tobie śpiewało. Boże mój, Jahwe, będę Cię wysławiał na wieki.

Psalmy 31  1 Kierownikowi chóru. Psalm. Dawidowy.
Psalmy 31  2 Jahwe, do Ciebie się uciekam; niech nigdy nie doznam zawodu; wybaw mnie w Twojej sprawiedliwości!
Psalmy 31  3 Skłoń ku mnie ucho, pośpiesz, aby mnie ocalić! Bądź dla mnie skałą obronną, zamkiem warownym dla mego ratunku.
Psalmy 31  4 Ty bowiem jesteś dla mnie skałą i twierdzą; przez wzgląd na imię Twoje kieruj mną i prowadź mnie.
Psalmy 31  5 Wydobądź mnie z sieci zastawionej na mnie, boś Ty jest moją ucieczką.
Psalmy 31  6 W ręce Twoje powierzam ducha mojego: Ty mnie odkupujesz, Jahwe, Boże wierny.
Psalmy 31  7 Nienawidzisz tych, którzy czczą marne bóstwa, ja natomiast pokładam ufność w Jahwe.
Psalmy 31  8 Weselę się i cieszę z Twojej łaski, boś wejrzał na moją nędzę, uznałeś udręki mej duszy
Psalmy 31  9 i nie oddałeś mnie w ręce nieprzyjaciela, postawiłeś me stopy na miejscu przestronnym.
Psalmy 31 10 Zmiłuj się nade mną, Jahwe, bo jestem w ucisku, od smutku słabnie me oko, a także moja siła i wnętrzności.
Psalmy 31 11 Bo zgryzota trawi me życie, a wzdychanie — moje lata. Siłę moją zachwiał ucisk i kości moje osłabły.
Psalmy 31 12 Stałem się znakiem hańby dla wszystkich mych wrogów, dla moich sąsiadów przedmiotem odrazy, dla moich znajomych — postrachem; kto mnie ujrzy na ulicy, ucieka ode mnie.
Psalmy 31 13 Zapomniano w sercach o mnie jak o zmarłym: stałem się jak sprzęt wyrzucony.
Psalmy 31 14 Słyszałem bowiem potwarze wielu: "trwoga dokoła", gdy przeciw mnie się zbiegli, zamyślają odebrać mi życie.
Psalmy 31 15 Ja zaś pokładam ufność w Tobie, Jahwe, mówię: "Ty jesteś moim Bogiem".
Psalmy 31 16 W Twoim ręku są moje losy: wyrwij mnie z ręki mych wrogów i prześladowców.
Psalmy 31 17 Niech zajaśnieje Twoje oblicze nad Twym sługą: wybaw mnie w swej łaskawości.
Psalmy 31 18 Jahwe, niech nie doznam zawodu, skoro Cię wzywam; niech się zawiodą występni, niech zamilkną w Szeolu.
Psalmy 31 19 Niech zaniemówią wargi kłamliwe, co zuchwale wygadują na sprawiedliwego z pychą i ze wzgardą.
Psalmy 31 20 Jakże jest wielka, o Jahwe, Twoja dobroć, którą zachowujesz dla tych, co się boją Ciebie, i okazujesz tym, co w Tobie szukają ucieczki na oczach synów ludzkich.
Psalmy 31 21 Ukrywasz ich pod osłoną Twojej obecności od spisku mężów, w swoim namiocie ich kryjesz przed sporem języków.
Psalmy 31 22 Błogosławiony niech będzie Jahwe, który okazał cuda swoje i łaski w mieście warownym.
Psalmy 31 23 Ja zaś powiedziałem przerażony: "Odcięty jestem od Twoich oczu", lecz Tyś wysłuchał głos mego błagania, gdy do Ciebie wołałem.
Psalmy 31 24 Miłujcie Jahwe, wszyscy, co Go czcicie! Jahwe zachowuje wiernych, a odpłaca z nawiązką tym, którzy wyniośle postępują.
Psalmy 31 25 Bądźcie mocni i mężnego serca, wszyscy, którzy pokładacie ufność w Jahwe.

Psalmy 32  1 Dawidowy. Pieśń pouczająca. Błogosławiony ten, komu została odpuszczona nieprawość, którego grzech został puszczony w niepamięć.
Psalmy 32  2 Błogosławiony człowiek, któremu Jahwe nie poczytuje winy, w którego duszy nie kryje się podstęp.
Psalmy 32  3 Póki milczałem, schnęły kości moje, wśród codziennych mych jęków.
Psalmy 32  4 Bo dniem i nocą ciążyła nade mną Twa ręka, język mój ustawał jak w letnich upałach. Sela
Psalmy 32  5 Grzech mój wyznałem Tobie i nie ukryłem mej winy. Rzekłem: "Wyznaję nieprawość moją wobec Jahwe", a Tyś darował winę mego grzechu. Sela
Psalmy 32  6 Toteż każdy wierny będzie się modlił do Ciebie w czasie potrzeby. Choćby nawet fale wód uderzały, jego nie dosięgną.
Psalmy 32  7 Tyś dla mnie ucieczką: z ucisku mnie wyrwiesz, otoczysz mnie radością z mego ocalenia. Sela
Psalmy 32  8 "Pouczę cię i wskażę drogę, którą pójdziesz; umocnię moje spojrzenie na tobie.
Psalmy 32  9 Nie bądźcie bez rozumu niczym koń i muł: tylko wędzidłem i uzdą można je okiełznać, nie zbliżą się inaczej do ciebie".
Psalmy 32 10 Liczne są boleści grzesznika, lecz łaska ogarnia ufających Jahwe.
Psalmy 32 11 Cieszcie się sprawiedliwi i weselcie w Jahwe, wszyscy o prawym sercu, wznoście radosne okrzyki.

Psalmy 33  1 Sprawiedliwi, wołajcie radośnie na cześć Jahwe, prawym przystoi pieśń chwały.
Psalmy 33  2 Sławcie Jahwe na cytrze, śpiewajcie Mu przy harfie o dziesięciu strunach.
Psalmy 33  3 Śpiewajcie Jemu pieśń nową, pełnym głosem pięknie Mu śpiewajcie.
Psalmy 33  4 Bo słowo Jahwe jest prawe, a każde Jego dzieło niezawodne.
Psalmy 33  5 On miłuje prawo i sprawiedliwość: ziemia jest pełna łaskawości Jahwe.
Psalmy 33  6 Przez słowo Jahwe powstały niebiosa i wszystkie ich zastępy przez tchnienie ust Jego.
Psalmy 33  7 On gromadzi wody morskie jak w worze: oceany umieszcza w zbiornikach.
Psalmy 33  8 Niech cała ziemia boi się Jahwe i niech się Go lękają wszyscy mieszkańcy świata.
Psalmy 33  9 Bo sam przemówił, a wszystko powstało; On sam rozkazał, a zaczęło istnieć.
Psalmy 33 10 Jahwe udaremnia zamiary narodów; wniwecz obraca zamysły ludów.
Psalmy 33 11 Zamiar Jahwe trwa na wieki zamysły Jego serca — poprzez pokolenia.
Psalmy 33 12 Błogosławiony lud, którego Bogiem jest Jahwe: naród, który On wybrał na dziedzictwo dla siebie.
Psalmy 33 13 Jahwe patrzy z nieba, widzi wszystkich synów ludzkich.
Psalmy 33 14 Spogląda z miejsca, gdzie przebywa, na wszystkich mieszkańców ziemi:
Psalmy 33 15 On, który ukształtował każdemu z nich serce, On, który zważa na wszystkie ich czyny.
Psalmy 33 16 Nie uratuje króla liczne wojsko ani wojownika nie ocali wielka siła.
Psalmy 33 17 W koniu zwodniczy ratunek i mimo wielkiej swej siły nie umknie.
Psalmy 33 18 Oto oczy Jahwe nad tymi, którzy się Go boją, nad tymi, co ufają Jego łasce,
Psalmy 33 19 aby ocalił ich życie od śmierci i żywił ich w czasie głodu.
Psalmy 33 20 Dusza nasza wyczekuje Jahwe, On jest naszą pomocą i tarczą.
Psalmy 33 21 W Nim przeto raduje się nasze serce, ufamy Jego świętemu imieniu.
Psalmy 33 22 Niech nas ogarnie łaska Twoja, Jahwe, według ufności pokładanej w Tobie.

Psalmy 34  1 Dawidowy. Gdy wobec Abimeleka udawał szaleńca i odszedł wygnany przez niego*
Psalmy 34  2 Alef 2  Chcę błogosławić Jahwe w każdym czasie, na ustach moich zawsze Jego chwała.
Psalmy 34  3 Bet 3 Dusza moja będzie się chlubiła w Jahwe, niech słyszą pokorni i niech się weselą.
Psalmy 34  4 Gimel 4  Uwielbiajcie ze mną Jahwe, imię Jego wspólnie wywyższajmy.
Psalmy 34  5 Dalet 5  Szukałem Jahwe, a On mnie wysłuchał i uwolnił od wszelkiej trwogi.
Psalmy 34  6 He 6  Spójrzcie na Niego, promieniejcie radością, a oblicza wasze nie zaznają wstydu.
Psalmy 34  7 Zain 7  Oto biedak zawołał, a Jahwe go usłyszał, i wybawił ze wszystkich ucisków.
Psalmy 34  8 Chet 8  Anioł Jahwe zakłada obóz warowny wokół bojących się Jego i niesie im ocalenie.
Psalmy 34  9 Tet  9 Skosztujcie i zobaczcie, jak dobry jest Jahwe, błogosławiony człowiek, który się do Niego ucieka.
Psalmy 34 10 Jod 10  Bójcie się Jahwe, święci Jego, gdyż bogobojni nie doświadczają biedy.
Psalmy 34 11 Kaf 11  Możni zubożeli i zaznali głodu; a szukającym Jahwe żadnego dobra nie zabraknie.
Psalmy 34 12 Lamed 12  Pójdźcie, synowie, słuchajcie mnie; nauczę was bojaźni Jahwe.
Psalmy 34 13 Mem 13  Jakim jest człowiek, co miłuje życie i pragnie dni, by zażywać szczęścia?
Psalmy 34 14 Nun 14  Powściągnij swój język od złego, a twoje wargi od słów podstępnych.
Psalmy 34 15 Samek 15  Odstąp od złego, czyń dobro; szukaj pokoju, idź za nim.
Psalmy 34 16 Ain 16 Oczy Jahwe [zwrócone są] ku sprawiedliwym, a Jego uszy na ich wołanie.
Psalmy 34 17 Pe 18  Wołali, a Jahwe ich wysłuchał i uwolnił od wszystkich przeciwności.
Psalmy 34 18 Sade 17  Oblicze Jahwe [zwraca się] przeciw źle czyniącym, by pamięć o nich wygładzić z ziemi.
Psalmy 34 19 Kof 19  Jahwe jest blisko skruszonych w sercu i wybawia złamanych na duchu.
Psalmy 34 20 Resz 20  Wiele nieszczęść [spada na] sprawiedliwego; lecz ze wszystkich Jahwe go wybawia.
Psalmy 34 21 Szin 21  Strzeże On wszystkich jego kości: ani jedna z nich nie ulegnie złamaniu.
Psalmy 34 22 Taw 22  Zło sprowadza śmierć na przewrotnego, wrogów sprawiedliwego spotka kara.
Psalmy 34 23 Jahwe uwalnia dusze sług swoich, nie dozna kary, kto się doń ucieka.

Psalmy 35  1 Dawidowy. Wystąp, Jahwe, przeciw tym, co walczą ze mną, uderz na moich napastników.
Psalmy 35  2 Pochwyć tarczę i puklerz , i powstań mi na pomoc.
Psalmy 35  3 Rzuć włócznią i toporem na moich prześladowców, powiedz mej duszy: "Jam twoim zbawieniem".
Psalmy 35  4 Niech się zmieszają i niech się zawstydzą ci, co na życie me czyhają, niech się cofną zawstydzeni ci, którzy zamierzają mi szkodzić.
Psalmy 35  5 Niech będą jak plewy na wietrze, gdy będzie ich gnał anioł Jahwe.
Psalmy 35  6 Niech droga ich będzie ciemna i śliska, gdy anioł Jahwe będzie ich ścigał.
Psalmy 35  7 Bez przyczyny bowiem zastawili na mnie sieć swoją, bez przyczyny dół kopią dla mnie.
Psalmy 35  8 Niech przyjdzie na nich zagłada niespodziana, a sidło, które zastawili, niech ich pochwyci; niechaj sami wpadną w dół, który wykopali.
Psalmy 35  9 A moja dusza będzie radować się w Jahwe, będzie się weselić z Jego ratunku.
Psalmy 35 10 Wszystkie moje kości powiedzą: "Któż, o Jahwe, podobny do Ciebie, który wyrywasz biedaka z mocy silniejszego, z mocy grabieżcy [biedaka] i nędzarza".
Psalmy 35 11 Powstają fałszywi świadkowie, pytają o to, czego nie wiem.
Psalmy 35 12 Płacili mi złem za dobro, czyhali na moje życie.
Psalmy 35 13 A ja, gdy chorowali, wór przywdziewałem, umartwiałem się postem: i moja modlitwa wracała do mojego łona.
Psalmy 35 14 Jak po stracie przyjaciela czy brata, chodziłem jak w żałobie po matce sczerniały i pochylony.
Psalmy 35 15 Lecz kiedy się chwieję, z radością się zbiegają, przeciwko mnie się schodzą obcy, których nie znałem, szarpią mnie bez przerwy,
Psalmy 35 16 napastują i szydzą ze mnie, zgrzytając przeciw mnie zębami.
Psalmy 35 17 Jak długo, Panie, będziesz na to patrzeć? Wyrwij moje życie tym, którzy ryczą, lwom — moje jedyne dobro!
Psalmy 35 18 Będę składał Ci dzięki w wielkim zgromadzeniu, będę Cię chwalił wśród licznego ludu.
Psalmy 35 19 Niech wrogowie zakłamani ze mnie się nie cieszą; nienawidzący mnie bez powodu mrugają oczami.
Psalmy 35 20 Bo nie mówią o tym, co służy pokojowi, a dla spokojnych w kraju obmyślają zdradliwe plany.
Psalmy 35 21 I otwierają przeciw mnie swe usta, wołają: "Ha, ha, ha, widzieliśmy na własne oczy!"
Psalmy 35 22 Widziałeś, Jahwe, zatem nie milcz, o Panie, nie bądź ode mnie daleko!
Psalmy 35 23 Przebudź się, wystąp w obronie mego prawa, w mojej sprawie, mój Boże i Panie!
Psalmy 35 24 Osądź mnie, Boże mój, Jahwe, w Twej sprawiedliwości; niech się nie cieszą nade mną.
Psalmy 35 25 Niech nie pomyślą w swym sercu: "Ha, tegośmy chcieli!" Niechaj nie powiedzą: "Otośmy go pożarli".
Psalmy 35 26 Niech się zmieszają i wszyscy razem zawstydzą, którzy się cieszą z moich nieszczęść; niech się okryją wstydem i wzgardą, którzy przeciwko mnie się podnoszą.
Psalmy 35 27 A sprzyjający mej sprawie niech się radują i cieszą, i mówią zawsze: "Wielki jest Jahwe, który chce pomyślności swojego sługi".
Psalmy 35 28 A język mój będzie głosił Twoją sprawiedliwość i nieustannie Twą chwałę.

Psalmy 36  1 Kierownikowi chóru. Dawida, sługi Pańskiego.
Psalmy 36  2 Nieprawość mówi do bezbożnika w głębi jego serca;  bojaźni Boga nie ma przed jego oczyma.
Psalmy 36  3 Bo jego własne oczy [zbyt] mu schlebiają, by znaleźć swą winę i ją znienawidzić.
Psalmy 36  4 Słowa jego ust to nieprawość i podstęp, zaniechał mądrości i czynienia dobrze.
Psalmy 36  5 Na swoim łożu zamyśla nieprawość, wkracza na niedobrą drogę,  nie stroni od złego.
Psalmy 36  6 Łaskawość Twoja, Jahwe, dosięga nieba, a Twoja wierność samych obłoków.
Psalmy 36  7 Twoja sprawiedliwość — jak najwyższe góry, Twoje wyroki — jak Wielka Otchłań: Niesiesz, Jahwe, ocalenie ludziom i zwierzętom.
Psalmy 36  8 Jak cenna jest Twoja łaska, synowie ludzcy przychodzą do Ciebie, chronią się w cieniu Twych skrzydeł:
Psalmy 36  9 sycą się tłuszczem Twojego domu, poisz ich potokiem Twoich rozkoszy.
Psalmy 36 10 Albowiem w Tobie jest źródło życia  i w Twej światłości oglądamy światłość.
Psalmy 36 11 Zachowaj łaskę Twą dla tych, co Ciebie znają, i sprawiedliwość Twą dla prawych sercem.
Psalmy 36 12 Niech mnie nie dogoni stopa pyszałka  i ręka grzesznika niech mnie nie płoszy.
Psalmy 36 13 <Oto> czyniący nieprawość runęli: zostali powaleni i nie mogą powstać.

Psalmy 37  1 Dawidowy.  Alef Nie unoś się gniewem z powodu złoczyńców  ani nie zazdrość niesprawiedliwym,
Psalmy 37  2 bo znikną tak prędko jak trawa  i zwiędną jak świeża zieleń.
Psalmy 37  3 Bet 3  Miej ufność w Jahwe i postępuj dobrze,  mieszkaj w kraju i żyj bezpiecznie.
Psalmy 37  4 Raduj się w Jahwe,  a On spełni pragnienia twego serca.
Psalmy 37  5 Gimel 5  Powierz Jahwe swoją drogę  i zaufaj Mu: On sam będzie działał.
Psalmy 37  6 I sprawi, że twoja sprawiedliwość zabłyśnie jak światło,  a słuszność twoja — jak południe.
Psalmy 37  7 Dalet 7  Uspokój się wobec Jahwe i Jemu zaufaj.  Nie oburzaj się na tego, komu się szczęści w drodze,  na człowieka, co obmyśla zasadzki.
Psalmy 37  8 He 8  Zaprzestań gniewu i porzuć zapalczywość;  nie oburzaj się: to wiedzie tylko ku złemu.
Psalmy 37  9 Złoczyńcy bowiem wyginą,  a ufający Jahwe  posiądą ziemię.
Psalmy 37 10 Waw 10  Jeszcze chwila, a nie będzie przestępcy;  spojrzysz na jego miejsce, a już go nie będzie.
Psalmy 37 11 Natomiast pokorni posiądą ziemię  i będą się rozkoszować wielkim pokojem.
Psalmy 37 12 Zain 12  Przeciw sprawiedliwemu zło knuje występny  i zgrzyta na niego zębami.
Psalmy 37 13 Pan śmieje się z niego,  bo widzi, że jego dzień nadchodzi.
Psalmy 37 14 Chet 14  Występni dobywają miecza,  łuk swój napinają,  by powalić biedaka i nieszczęśliwego,  by zabić tych, których droga jest prosta.
Psalmy 37 15 Ich miecz przeszyje własne ich serca,  a ich łuki zostaną złamane.
Psalmy 37 16 Tet 16  Lepsza jest odrobina, którą ma sprawiedliwy,  niż wielkie bogactwo występnych;
Psalmy 37 17 bo ramiona występnych będą połamane,  a sprawiedliwych Jahwe podtrzymuje.
Psalmy 37 18 Jod 18  Jahwe zna dni nienagannych,  a ich dziedzictwo trwać będzie na wieki.
Psalmy 37 19 W czasie klęski nie zaznają wstydu,  a we dni głodu będą syci.
Psalmy 37 20 Kaf 20  Występni natomiast poginą,  wrogowie Jahwe  jak krasa łąk zwiędną,  jak dym się rozwieją.
Psalmy 37 21 Lamed 21  Występny pożycza, ale nie zwraca,  a sprawiedliwy lituje się i obdarza.
Psalmy 37 22 Błogosławieni przez Jahwe posiądą ziemię,  przeklęci przez Niego będą wyniszczeni.
Psalmy 37 23 Mem 23  Jahwe umacnia kroki człowieka  i w jego drodze ma upodobanie.
Psalmy 37 24 A choćby upadł, to nie będzie leżał,  bo rękę jego podtrzymuje Jahwe.
Psalmy 37 25 Nun 25  Byłem dzieckiem i jestem już starcem,  a nie widziałem sprawiedliwego w opuszczeniu  ani potomstwa jego, by o chleb żebrało.
Psalmy 37 26 Lituje się w każdym czasie i pożycza;  potomstwo jego stanie się błogosławieństwem.
Psalmy 37 27 Samek 27 Odstąp od złego, czyń dobro, abyś mógł mieszkać na wieki.
Psalmy 37 28 Bo Jahwe miłuje sprawiedliwość i nie opuszcza swych świętych;  Ain nikczemni wyginą,  a potomstwo występnych będzie wytępione.
Psalmy 37 29 Sprawiedliwi posiądą ziemię  i będą mieszkać na niej na zawsze.
Psalmy 37 30 Pe 30  Usta sprawiedliwego głoszą mądrość  i język jego mówi to, co słuszne.
Psalmy 37 31 Prawo jego Boga jest w jego sercu,  a jego kroki się nie zachwieją.
Psalmy 37 32 Sade 32  Występny czatuje na sprawiedliwego  i usiłuje go zabić.
Psalmy 37 33 Lecz Jahwe nie zostawia go w jego ręku  i nie pozwala skazać, gdy stanie przed sądem.
Psalmy 37 34 Kof 34  Miej nadzieję w Jahwe i strzeż Jego drogi,  a On cię wyniesie, abyś posiadł ziemię;  zobaczysz zagładę występnych.
Psalmy 37 35 Resz 35  Widziałem, jak występny się pysznił  i rozpierał się jak cedr zielony.
Psalmy 37 36 Przeszedłem obok, a już go nie było;  szukałem go, lecz nie można było go znaleźć.
Psalmy 37 37 Szin 37  Strzeż uczciwości, przypatruj się prawości,  bo w końcu osiągnie [ten] człowiek pomyślność.
Psalmy 37 38 Wszyscy zaś grzesznicy będą wyniszczeni,  potomstwo występnych wyginie.
Psalmy 37 39 Taw 39  Zbawienie sprawiedliwych pochodzi od Jahwe;  On ich ucieczką w czasie utrapienia.
Psalmy 37 40 Jahwe ich wspomaga, wyzwala;  wyzwala ich od występnych i zachowuje,  do Niego bowiem się uciekają.

Psalmy 38  1 Psalm Dawidowy. Dla wspomnienia.
Psalmy 38  2 Nie karć mnie, Jahwe, w Twoim gniewie i nie karz mnie w Twej zapalczywości.
Psalmy 38  3 Utkwiły bowiem we mnie Twoje strzały i ręka Twoja zaciążyła nade mną.
Psalmy 38  4 Nie ma w mym ciele nic zdrowego na skutek Twego zagniewania, nic nietkniętego w mych kościach na skutek mego grzechu.
Psalmy 38  5 Bo winy moje przerosły moją głowę, gniotą mnie jak ciężkie brzemię.
Psalmy 38  6 Cuchną, ropieją me rany na skutek mego szaleństwa.
Psalmy 38  7 Jestem zgnębiony, nad miarę pochylony, przez cały dzień chodzę smutny.
Psalmy 38  8 Bo ogień trawi moje lędźwie  i w moim ciele nie ma nic zdrowego.
Psalmy 38  9 Jestem nad miarę wyczerpany i złamany; skowyczę, bo jęczy moje serce.
Psalmy 38 10 Przed Tobą, Panie, wszelkie me pragnienie  i moje wzdychanie nie jest przed Tobą ukryte.
Psalmy 38 11 Serce się we mnie trzepoce: moc mnie opuściła, zawodzi nawet światło moich oczu.
Psalmy 38 12 Przyjaciele moi i sąsiedzi stronią od mojej choroby i moi bliscy stoją z daleka.
Psalmy 38 13 Ci, którzy czyhają na moje życie, zastawiają sidła, ci, którzy źle mi życzą, mówią przewrotnie  i przez cały dzień obmyślają podstępy.
Psalmy 38 14 A ja nie słucham — jak głuchy  i jestem jak niemy, co ust nie otwiera.
Psalmy 38 15 I stałem się jak człowiek, co nie słyszy i nie ma w ustach odpowiedzi.
Psalmy 38 16 Bo Tobie ufam, o Jahwe.  Ty odpowiesz, Panie, Boże mój.
Psalmy 38 17 Mówię bowiem: "Niech się ze mnie nie cieszą;  gdy moja noga się chwieje, niech się nie wynoszą nade mnie".
Psalmy 38 18 Bo jestem bardzo bliski upadku  i ból mój jest zawsze przede mną.
Psalmy 38 19 Ja przecież wyznaję moją winę i trwożę się moim grzechem.
Psalmy 38 20 Lecz silni są ci, co bez powodu mi się sprzeciwiają, i liczni, którzy oszczerczo mnie nienawidzą.
Psalmy 38 21 Ci, którzy złem odpłacają za dobro, za to mi grożą, że idę za dobrem.
Psalmy 38 22 Nie opuszczaj mnie, Jahwe,  mój Boże, nie bądź daleko ode mnie!
Psalmy 38 23 Spiesz mi na pomoc, Zbawienie moje — o Panie!

Psalmy 39  1 Kierownikowi chóru, Jedutunowi*. Psalm. Dawidowy.
Psalmy 39  2 Rzekłem: "Będę pilnował dróg moich, abym nie zgrzeszył językiem;  nałożę na usta wędzidło,  dopóki naprzeciw mnie jest występny".
Psalmy 39  3 Oniemiałem, zamilkłem pozbawiony szczęścia,  lecz moja boleść wzmogła się na nowo.
Psalmy 39  4 Serce w mym wnętrzu rozgorzało;  gdy rozważałem, zapłonął w nim ogień: język mój przemówił.
Psalmy 39  5 O Jahwe, mój kres pozwól mi poznać i jaka jest miara dni moich,  bym wiedział, jak jestem znikomy.
Psalmy 39  6 Oto wymierzyłeś moje dni tylko na kilka piędzi, i życie moje jak nicość przed Tobą.  Doprawdy, życie wszystkich ludzi jest marnością. Sela
Psalmy 39  7 Człowiek jak cień przemija, na próżno tyle się niepokoi, gromadzi, lecz nie wie, kto to zabierze.
Psalmy 39  8 A teraz w czym mam pokładać nadzieję, o Panie? W Tobie jest moja nadzieja.
Psalmy 39  9 Wybaw mnie od wszelkich moich nieprawości, nie wystawiaj mnie na pośmiewisko głupca.
Psalmy 39 10 Zamilkłem, ust mych nie otwieram: Ty bowiem [to] sprawiłeś.
Psalmy 39 11 Odwróć ode mnie Twe ciosy: ginę pod uderzeniem Twej ręki.
Psalmy 39 12 Za winę chłoszczesz człowieka karaniem; jak mól obracasz wniwecz to, czego pożąda.  Doprawdy, każdy człowiek jest marnością. Sela
Psalmy 39 13 Usłysz, o Jahwe, moją modlitwę i wysłuchaj mego wołania,  na moje łzy nie bądź nieczuły.  Bo gościem jestem u Ciebie,  przechodniem — jak wszyscy moi przodkowie.
Psalmy 39 14 Odwróć oczy ode mnie, niech doznam radości, zanim odejdę i mnie nie będzie.

Psalmy 40  1 Kierownikowi chóru. Dawidowy. Psalm.
Psalmy 40  2 Złożyłem w Jahwe całą nadzieję; schylił się nade mną  i wysłuchał mego wołania.
Psalmy 40  3 Wydobył mnie z dołu zagłady i z kałuży błota,  a stopy moje postawił na skale i umocnił moje kroki.
Psalmy 40  4 I włożył w moje usta śpiew nowy, pieśń dla naszego Boga. Wielu zobaczy i przejmie ich trwoga, i położą swą ufność w Jahwe.
Psalmy 40  5 Błogosławiony mąż, który złożył swą nadzieję w Jahwe,  a nie idzie za pyszałkami i za zwolennikami kłamstwa.
Psalmy 40  6 Wiele Ty uczyniłeś  swych cudów, Jahwe, Boże mój, a w zamiarach Twoich wobec nas nikt Ci nie dorówna. I gdybym chciał je wyrazić i opowiedzieć, będzie ich więcej, niżby można zliczyć.
Psalmy 40  7 Nie chciałeś ofiary krwawej ani obiaty, lecz otwarłeś mi uszy. Całopalenia i żertwy za grzech nie żądałeś.
Psalmy 40  8 Wtedy powiedziałem: "Oto przychodzę; w zwoju księgi o mnie napisano:
Psalmy 40  9 Jest moją radością, mój Boże, czynić Twoją wolę, a Prawo Twoje mieszka w moim wnętrzu".
Psalmy 40 10 Głosiłem Twoją sprawiedliwość w wielkim zgromadzeniu; oto nie powściągałem warg moich — Ty wiesz, o Jahwe.
Psalmy 40 11 Sprawiedliwości Twojej nie kryłem w głębi serca. Głosiłem Twoją wierność i pomoc.  Nie taiłem Twej łaski ani Twej wierności przed wielkim zgromadzeniem.
Psalmy 40 12 A Ty, o Jahwe, nie wstrzymuj wobec mnie Twego miłosierdzia; łaska Twa i wierność  niech mnie zawsze strzegą.
Psalmy 40 13 Otoczyły mnie bowiem nieszczęścia, których nie ma liczby,  winy moje mnie ogarnęły,  a gdybym mógł je widzieć,  byłyby liczniejsze niż włosy na mej głowie,  więc we mnie serce ustaje.
Psalmy 40 14 Jahwe, racz mnie wybawić; Jahwe, pospiesz mi na pomoc.
Psalmy 40 15 Niech się zmieszają i razem okryją rumieńcem ci, co na życie me czyhają, aby je odebrać. Niech się cofną zawstydzeni  ci, którzy z niedoli mojej się weselą.
Psalmy 40 16 Niech osłupieją hańbą okryci, którzy mi mówią: "Ha, ha!"
Psalmy 40 17 Niech się radują i weselą w Tobie wszyscy, co Ciebie szukają,  i niech zawsze mówią: "Jahwe jest wielki" ci, którzy pragną Twojej pomocy.
Psalmy 40 18 Ja zaś jestem ubogi i nędzny, ale Pan troszczy się o mnie.  Ty jesteś wspomożycielem moim i wybawcą; Boże mój, nie zwlekaj!

Psalmy 41  1 Kierownikowi chóru. Psalm. Dawidowy.
Psalmy 41  2 Błogosławiony ten, kto myśli o biednym <i o nędzarzu>, w dniu nieszczęścia Jahwe go ocali.
Psalmy 41  3 Jahwe go ustrzeże, zachowa przy życiu, uczyni szczęśliwym na ziemi  i nie wyda go wściekłości jego wrogów.
Psalmy 41  4 Jahwe go pokrzepi na łożu boleści: podczas choroby poprawi całe jego posłanie.
Psalmy 41  5 Mówię: "O Jahwe, zmiłuj się nade mną; uzdrów mnie, bo zgrzeszyłem przeciw Tobie!"
Psalmy 41  6 Nieprzyjaciele moi mówią o mnie złośliwie: "Kiedyż on umrze i zginie jego imię?"
Psalmy 41  7 A jeśli przychodzi któryś odwiedzić, mówi puste słowa, w sercu swym złość gromadzi,  a skoro wyjdzie za drzwi, wypowiada ją.
Psalmy 41  8 Szepcą przeciw mnie wszyscy, co mnie nienawidzą, i obmyślają moją zgubę:
Psalmy 41  9 "Zaraza złośliwa nim zawładnęła"  i "Już nie wstanie ten, co się położył".
Psalmy 41 10 Nawet mój przyjaciel, któremu ufałem  i który chleb mój jadł, podniósł na mnie piętę.
Psalmy 41 11 Ale Ty, Jahwe, zmiłuj się nade mną i dźwignij mnie, abym im odpłacił.
Psalmy 41 12 Po tym poznam, żeś dla mnie łaskawy,  że mój wróg nie odniesie nade mną triumfu.
Psalmy 41 13 A Ty mnie podtrzymasz dzięki mej prawości i umieścisz na wieki przed Twoim obliczem.
Psalmy 41 14 Błogosławiony Jahwe, Bóg Izraela, od wieku aż po wiek.  Amen, amen.

Psalmy 42  1 Kierownikowi chóru. Pieśń pouczająca. Synów Koracha.
Psalmy 42  2 Jak łania pragnie wody ze strumieni,  tak dusza moja pragnie Ciebie, Boże.
Psalmy 42  3 Dusza moja pragnie Boga, Boga żywego:  kiedyż więc przyjdę i ujrzę oblicze Boże?
Psalmy 42  4 Łzy stały się dla mnie chlebem we dnie i w nocy, gdy mówią mi co dzień: "Gdzie jest twój Bóg?"
Psalmy 42  5 Gdy wspominam o tym i wylewam duszę moją we mnie; jak to wstępowałem do przedziwnego namiotu,  do domu Bożego,  wśród głosów radości i dziękczynienia  w świątecznym orszaku.
Psalmy 42  6 Czemu jesteś zgnębiona, moja duszo, i czemu jęczysz we mnie?  Ufaj Bogu, bo jeszcze Go będę wysławiać: zbawienie mego oblicza
Psalmy 42  7 i mojego Boga. A we mnie samym dusza jest zgnębiona, przeto wspominam Cię z ziemi Jordanu i z ziemi Hermonu, i z góry Misar.
Psalmy 42  8 Głębia przyzywa głębię hukiem Twych potoków. Wszystkie Twe nurty i fale nade mną się przewalają.
Psalmy 42  9 Niech udzieli we dnie Jahwe swojej łaski,  a w nocy będę Mu śpiewał, będę sławił Boga mego życia.
Psalmy 42 10 Mówię do Boga: Moja Skało, czemu zapominasz o mnie?  Czemu chodzę smutny, gnębiony przez wroga?
Psalmy 42 11 Kości we mnie się kruszą, gdy lżą mnie przeciwnicy.  Gdy cały dzień mówią do mnie: "Gdzie jest twój Bóg?"
Psalmy 42 12 Czemu jesteś zgnębiona, moja duszo, i czemu jęczysz we mnie?  Ufaj Bogu, bo jeszcze Go będę wysławiać: zbawienie mego oblicza i mojego Boga.

Psalmy 43  1 Wymierz mi, Boże, sprawiedliwość i broń mojej sprawy  przeciw ludowi, co nie zna litości,  wybaw mnie od człowieka podstępnego i niegodziwego.
Psalmy 43  2 Przecież Ty jesteś Bogiem mej ucieczki, dlaczego mnie odrzuciłeś?  Czemu chodzę smutny, gnębiony przez wroga?
Psalmy 43  3 Ześlij światłość swoją i wierność swoją: niech one mnie wiodą  i niech mnie przywiodą na Twoją świętą górę i do Twych przybytków.
Psalmy 43  4 I przystąpię do ołtarza Bożego, do Boga, który jest moim weselem. Radośnie będę Cię chwalił przy wtórze harfy, Boże, Boże mój!
Psalmy 43  5 Czemu jesteś zgnębiona, moja duszo, i czemu jęczysz we mnie? Ufaj Bogu, bo jeszcze Go będę wysławiać: zbawienie mego oblicza i mojego Boga.

Psalmy 44  1 Kierownikowi chóru. Synów Koracha. Pieśń pouczająca.
Psalmy 44  2 Boże, słyszeliśmy na własne uszy: ojcowie nasi nam opowiedzieli o czynie, którego za ich dni dokonałeś, za dni starożytnych.
Psalmy 44  3 Ty własną ręką wygnałeś pogan, a ich zasadziłeś, starłeś narody, a im dałeś przestrzeń.
Psalmy 44  4 Bo nie zdobyli kraju swoim mieczem ani ich nie ocaliło własne ramię, lecz prawica i ramię Twoje, i światło Twego oblicza, boś ich umiłował.
Psalmy 44  5 Ty, o mój Boże, jesteś moim królem, który Jakubowi zapewniałeś ocalenie.
Psalmy 44  6 Dzięki Tobie nacieramy na naszych wrogów  i naszych napastników depczemy w imię Twoje.
Psalmy 44  7 Bo nie zaufałem mojemu łukowi ani mój miecz mnie nie ocalił.
Psalmy 44  8 Lecz Ty nas wybawiłeś od wrogów  i zawstydziłeś Tych, co nas nienawidzą.
Psalmy 44  9 W każdym czasie chlubimy się Bogiem  i sławimy bez przerwy Twe imię. Sela
Psalmy 44 10 A jednak odrzuciłeś nas i zawstydziłeś,  i nie wyruszasz już z naszymi wojskami.
Psalmy 44 11 Sprawiłeś, że ustępujemy przed wrogiem,  a ci, co nas nienawidzą, łup sobie zdobyli.
Psalmy 44 12 Na rzeź nas wydałeś jak owce  i rozproszyłeś nas między pogan.
Psalmy 44 13 Swój lud sprzedałeś za bezcen  i niewiele zyskałeś na tej sprzedaży.
Psalmy 44 14 Wystawiłeś nas na wzgardę sąsiadom, na śmiech i urąganie naszego otoczenia.
Psalmy 44 15 Uczyniłeś nas przedmiotem przysłowia wśród pogan, ludy potrząsają głową nad nami.
Psalmy 44 16 Wciąż przede mną jest moja zniewaga i wstyd mi twarz okrywa,
Psalmy 44 17 na głos miotającego obelgi i szyderstwa, wobec wroga i mściciela.
Psalmy 44 18 Wszystko to na nas przyszło, a jednak myśmy nie zapomnieli o Tobie i nie złamaliśmy Twego przymierza,
Psalmy 44 19 ani serce nasze się nie odwróciło  i kroki nasze nie zboczyły z Twej ścieżki,
Psalmy 44 20 kiedy nas starłeś w miejscu szakali i okryłeś nas mrokiem.
Psalmy 44 21 Gdybyśmy zapomnieli imię Boga naszego i wyciągali ręce do obcego boga,
Psalmy 44 22 czyżby Bóg tego nie dostrzegł, On, który zna tajniki serca?
Psalmy 44 23 Lecz to przez wzgląd na Ciebie ciągle nas mordują, mają nas za owce na rzeź przeznaczone.
Psalmy 44 24 Ocknij się! Dlaczego śpisz, Panie? Przebudź się! Nie odrzucaj na zawsze!
Psalmy 44 25 Dlaczego ukrywasz Twoje oblicze? Zapominasz o nędzy i ucisku naszym?
Psalmy 44 26 Bo w proch runęło nasze życie, przylgnęliśmy ciałem do ziemi.
Psalmy 44 27 Powstań, przyjdź nam na pomoc  i wyzwól nas przez swą łaskawość.

Psalmy 45  1 Kierownikowi chóru. Na melodię: "Lilie...". Synów Koracha. Pieśń pouczająca. Pieśń miłosna.
Psalmy 45  2 Z mego serca tryska piękne słowo: utwór mój głoszę dla króla;  mój język jest jak rylec biegłego pisarza.
Psalmy 45  3 Tyś najpiękniejszy z synów ludzkich, wdzięk rozlał się na twoich wargach: przeto pobłogosławił tobie Bóg na wieki.
Psalmy 45  4 Bohaterze, przypasz do biodra swój miecz, swą chlubę i ozdobę!
Psalmy 45  5 Szczęśliwie wstąp  na rydwan w obronie wiary, ubóstwa i sprawiedliwości, a prawica twoja niech ci wskaże wielkie czyny.
Psalmy 45  6 Strzały twoje są ostre — ludy poddają się tobie, trafiają w serce wrogów króla.
Psalmy 45  7 Tron Twój, o Boże, trwa wiecznie,  berło Twego królestwa, berło sprawiedliwe.
Psalmy 45  8 Miłujesz sprawiedliwość, wstrętna ci nieprawość, dlatego Bóg, twój Bóg, namaścił ciebie olejkiem radości hojniej niż równych ci losem;
Psalmy 45  9 wszystkie twoje szaty pachną mirrą, aloesem; z pałaców z kości słoniowej radują cię lutnie.
Psalmy 45 10 Córki królewskie wychodzą ci na spotkanie, królowa w złocie z Ofiru stoi po twojej prawicy.
Psalmy 45 11 Posłuchaj, córko, spójrz i nakłoń ucha, zapomnij o twym narodzie, o domu twego ojca.
Psalmy 45 12 Król pragnie twojej piękności:  on jest twym panem; oddaj mu pokłon.
Psalmy 45 13 I córa Tyru [nadchodzi] z darami; możni narodów szukają twych względów.
Psalmy 45 14 Cała pełna chwały wchodzi córa królewska; złotogłów jej odzieniem.
Psalmy 45 15 W szacie wzorzystej wiodą ją do króla; za nią dziewice, jej druhny wprowadzają do ciebie.
Psalmy 45 16 Przywodzą je z radością i uniesieniem: przyprowadzają do pałacu króla.
Psalmy 45 17 Niech twoi synowie zajmą miejsce twych ojców; ustanów ich książętami po całej ziemi.
Psalmy 45 18 Przez wszystkie pokolenia upamiętnię twe imię; dlatego po wiek wieków sławić cię będą narody.

Psalmy 46  1 Kierownikowi chóru. Synów Koracha. Na melodię: "Alamot*...". Pieśń.
Psalmy 46  2 Bóg jest dla nas ucieczką i mocą:  łatwo znaleźć u Niego pomoc w trudnościach.
Psalmy 46  3 Przeto się nie boimy, choćby waliła się ziemia i góry zapadały w otchłań morza.
Psalmy 46  4 Niech wody jego burzą się i kipią, niech góry się chwieją pod jego naporem; <Jahwe Zastępów jest z nami,  Bóg Jakuba jest dla nas obroną.> Sela
Psalmy 46  5 Odnogi rzeki rozweselają miasto Boże — uświęcony przybytek Najwyższego.
Psalmy 46  6 Bóg jest w jego wnętrzu, więc się nie zachwieje; Bóg mu pomoże o brzasku poranka.
Psalmy 46  7 Zaszemrały narody, wzburzyły się królestwa. Głos Jego zagrzmiał — rozpłynęła się ziemia:
Psalmy 46  8 Jahwe Zastępów jest z nami;  Bóg Jakuba jest dla nas obroną. Sela
Psalmy 46  9 Przyjdźcie, zobaczcie dzieła Jahwe,  dzieła zdumiewające, których dokonuje na ziemi.
Psalmy 46 10 On uśmierza wojny aż po krańce ziemi, On kruszy łuki, łamie włócznie, tarcze pali w ogniu.
Psalmy 46 11 "Zatrzymajcie się, a we mnie uznajcie Boga, wzniosłego wśród narodów, wzniosłego na ziemi".
Psalmy 46 12 Jahwe Zastępów jest z nami,  Bóg Jakuba jest dla nas obroną. Sela

Psalmy 47  1 Kierownikowi chóru. Synów Koracha. Psalm.
Psalmy 47  2 Wszystkie narody, klaskajcie w dłonie,  wykrzykujcie Bogu radosnym głosem,
Psalmy 47  3 bo Jahwe najwyższy, straszliwy,  jest wielkim Królem nad całą ziemią.
Psalmy 47  4 On nam poddaje narody  i ludy rzuca pod nasze stopy.
Psalmy 47  5 Wybiera dla nas dziedzictwo —  chlubę Jakuba, którego miłuje. Sela
Psalmy 47  6 Wstępuje Bóg wśród radosnych okrzyków, Jahwe przy dźwięku trąby,
Psalmy 47  7 Śpiewajcie <naszemu> Bogu, śpiewajcie, śpiewajcie Królowi naszemu, śpiewajcie,
Psalmy 47  8 gdyż Bóg jest Królem całej ziemi, hymn zaśpiewajcie!
Psalmy 47  9 Bóg króluje nad narodami,  Bóg zasiada na swym świętym tronie.
Psalmy 47 10 Połączyli się władcy narodów z ludem Boga Abrahama. Bo możni świata należą do Boga: On zaś jest najwyższy.

Psalmy 48  1 Pieśń. Psalm. Synów Koracha.
Psalmy 48  2 Wielki jest Jahwe i godzien wielkiej chwały  w mieście Boga naszego.  Góra Jego święta,
Psalmy 48  3 wspaniałe wzgórze,  radością jest całej ziemi;  góra Syjon, kraniec północy,  jest miastem wielkiego Króla.
Psalmy 48  4 Bóg w jego zamkach  okazuje się obroną.
Psalmy 48  5 Oto bowiem złączyli się królowie i razem natarli.
Psalmy 48  6 Zaledwie ujrzeli, zdrętwieli, zmieszali się i uciekli.
Psalmy 48  7 Drżenie ich tam chwyciło jak bóle kobietę, gdy rodzi,
Psalmy 48  8 jak wówczas, kiedy wiatr wschodni druzgoce okręty z Tarszisz.
Psalmy 48  9 Jakeśmy słyszeli, tak i zobaczyli, w mieście Jahwe Zastępów,  w mieście Boga naszego:  Bóg je umacnia na wieki. Sela
Psalmy 48 10 O Boże, rozważamy Twoją łaskawość we wnętrzu Twojej świątyni.
Psalmy 48 11 Jak imię Twe, Boże, tak i chwała Twoja sięga po krańce ziemi.  Prawica Twoja pełna jest sprawiedliwości.
Psalmy 48 12 Niech się weseli góra Syjon, niech się radują córki Judy z powodu Twoich wyroków.
Psalmy 48 13 Obchodźcie Syjon dokoła, policzcie jego baszty.
Psalmy 48 14 Przypatrzcie się jego murom, oglądajcie jego warownie,  by opowiedzieć przyszłym pokoleniom, że Bóg jest
Psalmy 48 15 naszym Bogiem na wieki, na zawsze: Al-mut* On nas będzie prowadził.

Psalmy 49  1 Kierownikowi chóru. Synów Koracha. Psalm.
Psalmy 49  2 Słuchajcie tego, wszystkie narody,  nakłońcie uszu, wszyscy, co świat zamieszkujecie,
Psalmy 49  3 wy, niscy pochodzeniem, tak samo jak możni, bogaty na równi z ubogim.
Psalmy 49  4 Moje usta wypowiedzą mądrość, a rozmyślanie mego serca — roztropność.
Psalmy 49  5 Nakłonię mego ucha ku przypowieści, przy dźwięku liry wyjaśnię mą zagadkę.
Psalmy 49  6 Dlaczego miałbym się trwożyć w dniach niedoli, gdy otacza mnie złość podstępnych,
Psalmy 49  7 którzy ufają swoim dostatkom  i chełpią się z ogromu swych bogactw?
Psalmy 49  8 Nikt bowiem siebie samego nie może wykupić ani nie uiści Bogu ceny swego wykupu
Psalmy 49  9 wyzwolenie jego duszy zbyt jest kosztowne: w końcu [trzeba tego poniechać] na zawsze —
Psalmy 49 10 by mógł żyć na wieki i nie doznać zagłady.
Psalmy 49 11 Albowiem ujrzy, że jak umierają mędrcy, tak jednakowo ginie głupi i prostak, zostawiając obcym swoje bogactwa.
Psalmy 49 12 Groby są ich domami na wieki,  ich mieszkaniem na wszystkie pokolenia, choć imionami swymi nazywali ziemie.
Psalmy 49 13 Bo człowiek nie będzie trwał w dostatku, przyrównany jest do bydląt, które giną.
Psalmy 49 14 Taka jest droga tych, co ufność pokładają w sobie,  i [taką] przyszłość miłośników własnej mowy. Sela
Psalmy 49 15 Do Szeolu są gnani jak owce,  pasie ich śmierć, zejdą prosto do grobu, serca prawych zapanują nad nimi, rano zniknie ich postać, Szeol ich mieszkaniem.
Psalmy 49 16 Lecz Bóg wyzwoli moją duszę  z mocy Szeolu, bo mię zabierze. Sela
Psalmy 49 17 Nie obawiaj się, jeśli ktoś się wzbogaci, jeżeli wzrośnie zamożność jego domu:
Psalmy 49 18 bo kiedy umrze, nic z sobą nie weźmie, a jego zamożność nie zejdzie za nim.
Psalmy 49 19 I chociaż w życiu sobie pochlebia: "Będą cię sławić, że dobrześ się urządził 
Psalmy 49 20 musi iść do pokolenia swych przodków, do tych, co na wieki nie zobaczą światła.
Psalmy 49 21 Człowiek, co w dostatku żyje, ale się nie zastanawia, przyrównany jest do bydląt, które giną.

Psalmy 50  1 Psalm. Asafowy.  Przemówił Jahwe, Bóg nad bogami,  i zawezwał ziemię  od wschodu do zachodu słońca.
Psalmy 50  2 Bóg zajaśniał z Syjonu, korony piękności.
Psalmy 50  3 Bóg nasz przybył i nie milczy. Przed Nim ogień trawiący, wokół Niego szaleje nawałnica.
Psalmy 50  4 Wzywa z góry niebo  i ziemię, by lud swój sądzić.
Psalmy 50  5 "Zgromadźcie Mi moich umiłowanych,  którzy zawarli ze mną przymierze przez ofiarę".
Psalmy 50  6 Niebiosa zwiastują Jego sprawiedliwość,  albowiem sam Bóg jest sędzią. Sela
Psalmy 50  7 "Posłuchaj, mój ludu, chcę przemawiać i świadczyć przeciw tobie, Izraelu:  Ja jestem Bogiem, Bogiem twoim.
Psalmy 50  8 Nie oskarżam cię o twe ofiary,  bo twoje całopalenia zawsze są przede Mną.
Psalmy 50  9 Nie chcę przyjmować cielca z twego domu ni kozłów ze stad twoich,
Psalmy 50 10 bo do Mnie należy cała zwierzyna po lasach, tysiące zwierząt na moich górach.
Psalmy 50 11 Znam całe ptactwo powietrzne,  i do Mnie należy to, co się rusza w polu.
Psalmy 50 12 Gdybym był głodny, nie musiałbym tobie mówić, bo mój jest świat i to, co go napełnia.
Psalmy 50 13 Czy będę jadł mięso cielców albo pił krew kozłów?
Psalmy 50 14 Składaj Bogu ofiarę z dziękczynienia, wypełniaj swoje śluby wobec Najwyższego.
Psalmy 50 15 Wtedy wzywaj Mnie w dniu utrapienia: Ja cię uwolnię, a ty Mnie uwielbisz".
Psalmy 50 16 A do grzesznika Bóg mówi: "Czemu wyliczasz moje przykazania i masz na ustach moje przymierze?
Psalmy 50 17 Ty, co nienawidzisz karności  i moje słowa rzuciłeś za siebie?
Psalmy 50 18 Ty widząc złodzieja, razem z nim biegniesz i trzymasz z cudzołożnikami.
Psalmy 50 19 W złym celu otwierasz usta, a język twój knuje podstępy.
Psalmy 50 20 Zasiadłszy, przemawiasz przeciw swemu bratu, znieważasz syna swojej matki.
Psalmy 50 21 Ty to czynisz, a Ja mam milczeć?  Czy myślisz, że jestem podobny do ciebie?
Psalmy 50 22 Zrozumcie to wy, co zapominacie o Bogu, bym nie porwał, a nie byłoby komu zbawić.
Psalmy 50 23 Kto składa dziękczynienie jako ofiarę, ten Mi cześć oddaje, a postępującym bez skazy ukażę Boże zbawienie".

Psalmy 51  1 Kierownikowi chóru. Psalm. Dawida,
Psalmy 51  2 gdy przybył do niego prorok Natan po jego grzechu z Batszebą*
Psalmy 51  3 Zmiłuj się nade mną, Boże, w swojej łaskawości, w ogromie swego miłosierdzia wymaż moją nieprawość.
Psalmy 51  4 Obmyj mnie zupełnie z mojej winy i oczyść mnie z grzechu mojego.
Psalmy 51  5 Uznaję bowiem moją nieprawość,  a grzech mój jest zawsze przede mną.
Psalmy 51  6 Tylko przeciw Tobie zgrzeszyłem  i uczyniłem, co złe jest przed Tobą,  tak że się okazujesz sprawiedliwym w swym wyroku  i prawym w swoim osądzie.
Psalmy 51  7 Oto zrodzony jestem w przewinieniu i w grzechu poczęła mnie matka.
Psalmy 51  8 Oto masz upodobanie w ukrytej prawdzie, naucz mnie tajników mądrości.
Psalmy 51  9 Pokrop mnie hizopem, a stanę się czysty, obmyj mnie, a nad śnieg wybieleję.
Psalmy 51 10 Spraw, bym usłyszał radość i wesele: niech się radują kości, któreś skruszył.
Psalmy 51 11 Odwróć oblicze swe od moich grzechów i wymaż wszystkie moje przewinienia.
Psalmy 51 12 Stwórz, o Boże, we mnie serce czyste  i odnów w mojej piersi ducha niezwyciężonego.
Psalmy 51 13 Nie odrzucaj mnie od swego oblicza  i nie odbieraj mi świętego ducha swego.
Psalmy 51 14 Przywróć mi radość z Twojego zbawienia i wzmocnij mnie duchem ochoczym.
Psalmy 51 15 Chcę nieprawych nauczyć dróg Twoich i nawrócą się do Ciebie grzesznicy.
Psalmy 51 16 Od krwi uwolnij mnie, Boże, Boże, mój Zbawco:  niech mój język sławi Twoją sprawiedliwość.
Psalmy 51 17 Otwórz moje wargi, Panie,  a usta moje będą głosić Twoją chwałę.
Psalmy 51 18 Ty się bowiem nie radujesz ofiarą  i nie chcesz całopaleń, choćbym je dawał.
Psalmy 51 19 Moją ofiarą, Boże, duch skruszony,  nie gardzisz, Boże, sercem pokornym i skruszonym.
Psalmy 51 20 Panie, okaż Syjonowi łaskę w Twej dobroci: odbuduj mury Jeruzalem.
Psalmy 51 21 Wtedy będą Ci się podobać prawe ofiary, dary i całopalenia, wtedy będą składać cielce na Twoim ołtarzu.

Psalmy 52  1 Kierownikowi chóru. Pieśń pouczająca. Dawidowy.
Psalmy 52  2 Gdy Edomita Doeg przybył i zawiadomił Saula w słowach: "Dawid wszedł do domu Achimeleka".*
Psalmy 52  3 Dlaczego złością się chełpisz, przemożny niegodziwcze? Przez cały dzień
Psalmy 52  4 zamyślasz zgubę, twój język jest jak ostra brzytwa, sprawco podstępu.
Psalmy 52  5 Miłujesz bardziej zło niż dobro, Sela bardziej kłamstwo niż mowę sprawiedliwą.
Psalmy 52  6 Miłujesz wszelkie zgubne mowy, podstępny języku!
Psalmy 52  7 Dlatego zniszczy cię Bóg na wieki, pochwyci cię i usunie z twego namiotu,  wyrwie cię z ziemi żyjących. Sela
Psalmy 52  8 Ujrzą sprawiedliwi i ulękną się, a będą śmiali się z niego:
Psalmy 52  9 "Oto człowiek, który nie uczynił Boga swoją warownią,  ale zaufał mnóstwu swych bogactw, a w siłę wzrósł przez swoje zbrodnie".
Psalmy 52 10 Ja zaś jak oliwka, co kwitnie w domu Bożym, zaufam na wieki łaskawości Boga.
Psalmy 52 11 Chcę Cię wysławiać na wieki za to, coś uczynił, i polegać na Twoim imieniu, bo jest dobre  dla ludzi Tobie oddanych.

Psalmy 53  1 Kierownikowi chóru. Na melodię: "Machalat". Pieśń pouczająca. Dawidowy.
Psalmy 53  2 Mówi głupi w swoim sercu: "Nie ma Boga".  Oni są zepsuci, ohydne rzeczy popełniają, nie ma takiego, co dobrze czyni.
Psalmy 53  3 Bóg spogląda z nieba na synów ludzkich,  badając, czy jest wśród nich rozumny, który by szukał Boga.
Psalmy 53  4 Wszyscy razem zbłądzili, stali się nikczemni, takiego, co dobrze czyni,  nie ma ni jednego.
Psalmy 53  5 Czy się nie opamiętają ci, którzy czynią nieprawość, co lud mój pożerają, jak gdyby chleb jedli,  a nie wzywają Boga?
Psalmy 53  6 Tam zadrżeli ze strachu, gdzie strachu nie było,  albowiem Bóg rozproszył kości tych, co cię obiegli; doznali wstydu, bo Bóg ich odrzucił.
Psalmy 53  7 Kto przyniesie z Syjonu zbawienie Izraela? Gdy Bóg odmieni los swego narodu, Jakub się uraduje, Izrael się ucieszy.

Psalmy 54  1 Kierownikowi chóru. Na instrumenty strunowe. Pieśń pouczająca. Dawidowy.
Psalmy 54  2 Gdy Zifejczycy przybyli do Saula mówiąc: "Oto Dawid u nas się ukrywa".*
Psalmy 54  3 Boże, zbaw mnie, w imię swoje, swoją mocą broń mojej sprawy!
Psalmy 54  4 Boże, słuchaj mojej modlitwy, nakłoń ucha na słowa ust moich.
Psalmy 54  5 Bo powstają przeciwko mnie pyszni,  a gwałtownicy czyhają na moje życie;  nie mają Boga przed swymi oczyma. Sela
Psalmy 54  6 Oto Bóg mi dopomaga, Pan podtrzymuje me życie.
Psalmy 54  7 Niechaj zło spadnie na moich przeciwników  i przez wzgląd na Twą wierność zniwecz ich.
Psalmy 54  8 Będę Ci chętnie składać ofiarę, sławić Twe imię, bo jest dobre,
Psalmy 54  9 bo wybawi mię z wszelkiej udręki,  a moje oko ogląda hańbę moich wrogów.

Psalmy 55  1 Kierownikowi chóru. Na instrumenty strunowe. Pieśń pouczająca. Dawidowy.
Psalmy 55  2 Boże, nakłoń ucha na moją modlitwę i nie odwracaj się od mojej prośby,
Psalmy 55  3 zwróć się ku mnie i wysłuchaj mnie! Szamocę się w moim ucisku,
Psalmy 55  4 jęczę na głos nieprzyjaciela i na wołanie grzesznika,  bo sprowadzają na mnie niedolę i napastują mnie w gniewie.
Psalmy 55  5 Drży we mnie moje serce  i ogarnia mnie lęk śmiertelny.
Psalmy 55  6 Przychodzą na mnie strach i drżenie i przerażenie mną owłada.
Psalmy 55  7 I mówię sobie: gdybym miał skrzydła jak gołąb, to bym uleciał i spoczął —
Psalmy 55  8 oto bym uszedł daleko,  zamieszkał na pustyni. Sela
Psalmy 55  9 Prędko bym wyszukał sobie schronienie od szalejącej wichury, od burzy.
Psalmy 55 10 O Panie, rozprosz, rozdziel ich języki; bo widzę przemoc  i niezgodę w mieście.
Psalmy 55 11 Obchodzą je w ciągu dnia i w nocy po jego murach,  a złość i ucisk są w pośrodku niego.
Psalmy 55 12 W pośrodku niego jest zagłada, a z jego placu nie znika krzywda i podstęp.
Psalmy 55 13 Gdybyż to lżył mnie nieprzyjaciel, z pewnością bym to znosił;  gdybyż przeciw mnie powstawał ten, który mnie nienawidzi, ukryłbym się przed nim.
Psalmy 55 14 Lecz to jesteś ty, mój rówieśnik, przyjaciel mój zaufany,
Psalmy 55 15 z którym żyłem w słodkiej zażyłości, chodziliśmy po domu Bożym  w orszaku świątecznym.
Psalmy 55 16 Niechaj śmierć na nich spadnie, niechaj żywcem zstąpią do Szeolu,  bo w ich mieszkaniach jest wśród nich nikczemność!
Psalmy 55 17 A ja wołam do Boga i Jahwe mnie ocali.
Psalmy 55 18 Wieczorem, rano i w południe narzekam i jęczę,  a głosu mego [On] wysłucha.
Psalmy 55 19 Ześle pokój — uratuje moje życie od tych, co na mnie nastają:  bo wielu mam przeciwników.
Psalmy 55 20 Usłyszy Bóg i poniży ich  Ten, który zasiada na tronie od początku; Sela  bo nie ma dla nich opamiętania i nie boją się Boga.
Psalmy 55 21 [Każdy] podnosi ręce na domowników, umowę swoją łamie.
Psalmy 55 22 Jego twarz jest gładsza niż masło, lecz serce gotowe do walki.  Jego mowy łagodniejsze niż olej, lecz są to obnażone miecze.
Psalmy 55 23 Zrzuć swą troskę na Jahwe, a On cię podtrzyma;  nie dopuści nigdy,  by miał się zachwiać sprawiedliwy.
Psalmy 55 24 Ty, o Boże, ich wtrącisz do studni zatracenia; mężowie krwawi, podstępni nie dożyją połowy dni swoich, ja zaś nadzieję mam w Tobie.

Psalmy 56  1 Kierownikowi chóru. Na melodię: "Gołębica dalekich terebintów". Dawidowy. Miktam. Gdy go Filistyni zatrzymali w Gat.*
Psalmy 56  2 Zmiłuj się nade mną, Boże, bo czyha na mnie człowiek, uciska mnie w nieustannej walce.
Psalmy 56  3 Wrogowie moi nieustannie czyhają na mnie, tak wielu przeciw mnie walczy.  Podnieś mnie,
Psalmy 56  4 ilekroć mnie trwoga ogarnie, w Tobie pokładam nadzieję.
Psalmy 56  5 W Bogu uwielbiam [Jego] słowo, Bogu ufam, nie będę się lękał: cóż może mi uczynić człowiek?
Psalmy 56  6 Przez cały dzień mi uwłaczają,  przeciw mnie się kierują wszystkie ich zamysły, ku nieszczęściu czyhają.
Psalmy 56  7 Schodzą się, śledzą moje kroki, godzą na moje życie.
Psalmy 56  8 Za niegodziwość — [ma być] pomoc dla nich? Boże, powal w gniewie narody.
Psalmy 56  9 Ty zapisałeś moje życie tułacze; przechowałeś moje łzy w Twoim worze: <czyż nie są spisane w Twej księdze?>
Psalmy 56 10 Wtedy wrogowie moi odstąpią w dniu, gdy Cię wezwę.  Po tym poznam, że Bóg jest ze mną.
Psalmy 56 11 W Bogu uwielbiam [Jego] słowo, wielbię słowo Jahwe.
Psalmy 56 12 Bogu ufam, nie będę się lękał: cóż może mi uczynić człowiek?
Psalmy 56 13 Wiążą mnie, Boże, śluby, które Ci złożyłem, Tobie oddam ofiary pochwalne,
Psalmy 56 14 bo ocaliłeś moje życie od śmierci <i moje nogi od upadku,> abym chodził przed Bogiem  w światłości życia.

Psalmy 57  1 Kierownikowi chóru. Na melodię: "Nie niszcz*". Dawidowy. Miktam. Gdy zbiegł od Saula do jaskini.
Psalmy 57  2 Zmiłuj się nade mną, Boże, zmiłuj się nade mną, u Ciebie chronię swe życie:  chronię się pod cień Twoich skrzydeł, aż przejdzie klęska.
Psalmy 57  3 Wołam do Boga Najwyższego, do Boga, który czyni mi dobro.
Psalmy 57  4 Niech ześle [pomoc] z nieba, niechaj mnie wybawi, niech hańbą okryje tych, co mnie dręczą; <Sela>  niechaj ześle Bóg swoją łaskę i wierność.
Psalmy 57  5 Pośrodku lwów spoczywam, co pożerają synów ludzkich. Ich zęby to włócznie i strzały, a język ich niby miecz ostry.
Psalmy 57  6 Bądź wywyższony, Boże, ponad niebo, a Twoja chwała ponad całą ziemię.
Psalmy 57  7 Zastawili sieć na moje kroki i zgnębili moje życie.  Przede mną dół wykopali:  sami wpadli do niego. Sela
Psalmy 57  8 Serce moje jest mocne, Boże, mocne serce moje; zaśpiewam i zagram.
Psalmy 57  9 Zbudź się, duszo moja, zbudź, harfo i cytro! Chcę obudzić jutrzenkę.
Psalmy 57 10 Wśród ludów będę chwalił Cię, Panie; zagram Ci wśród narodów,
Psalmy 57 11 bo Twoja łaskawość aż do niebios, a wierność Twoja po chmury.
Psalmy 57 12 Bądź wywyższony, Boże, ponad niebo, a Twoja chwała ponad całą ziemię.

Psalmy 58  1 Kierownikowi chóru. Na melodię: "Nie niszcz". Dawidowy. Miktam.
Psalmy 58  2 Wielmoże, czy rzetelnie wydajecie wyroki? Czy słusznie sądzicie synów ludzkich?
Psalmy 58  3 Niestety, popełniacie w sercu nieprawość, wasze ręce w kraju odważają ucisk.
Psalmy 58  4 Od łona matki występni zeszli na bezdroża, od urodzenia zbłądzili głosiciele kłamstwa.
Psalmy 58  5 Trucizna ich podobna jest do jadu węża, do jadu głuchej żmii, co zamyka uszy,
Psalmy 58  6 aby nie słyszeć głosu zaklinaczy, głosu czarownika, co biegle zaklina.
Psalmy 58  7 Boże, zetrzyj im zęby w paszczy; Jahwe, połam zęby lwiątek.
Psalmy 58  8 Niech się rozejdą jak spływające wody, niech zwiędną jak trawa na drodze.
Psalmy 58  9 Niech przeminą jak ślimak, co w drodze się rozpływa, jak płód poroniony, co nie widział słońca.
Psalmy 58 10 Zanim ich ciernie w krzak się rozrosną,  niech powiew burzy go porwie, póki jest zielony.
Psalmy 58 11 Sprawiedliwy się cieszy, kiedy widzi karę, myje swoje nogi we krwi niegodziwca.
Psalmy 58 12 A ludzie powiedzą: "Uczciwy ma nagrodę, doprawdy jest Bóg, co sądzi na ziemi".

Psalmy 59  1 Kierownikowi chóru. Na melodię: "Nie niszcz". Dawidowy. Miktam. Gdy Saul wysłał ludzi do pilnowania domu, by go zabić*
Psalmy 59  2 Wyrwij mnie, mój Boże, od moich nieprzyjaciół, chroń mnie od powstających na mnie.
Psalmy 59  3 Wyrwij mnie od złoczyńców,  i od mężów krwawych mię wybaw.
Psalmy 59  4 Bo oto czyhają na moje życie, możni przeciw mnie spiskują, a we mnie nie ma zbrodni ani grzechu, o Jahwe,
Psalmy 59  5 bez mojej winy przybiegają i napastują. Obudź się, wyjdź mi na spotkanie i zobacz!
Psalmy 59  6 Bo Ty, Jahwe, Boże Zastępów, jesteś Bogiem Izraela. Przebudź się, by skarcić wszystkie ludy,  nie miej litości dla wszystkich podłych buntowników. Sela
Psalmy 59  7 Wracają wieczorem, warczą jak psy  i krążą po mieście.
Psalmy 59  8 Oto się chełpią swoimi ustami; na ich wargach obelgi: "Któż bowiem słyszy?"
Psalmy 59  9 Lecz Ty, o Jahwe, z nich się śmiejesz,  szydzisz ze wszystkich pogan.
Psalmy 59 10 Będę baczył na Ciebie, Mocy moja,  bo Ty, o Boże, jesteś moją warownią.
Psalmy 59 11 W swej łaskawości Bóg wychodzi mi naprzeciw,  Bóg sprawia, że mogę patrzeć na [klęskę] moich wrogów.
Psalmy 59 12 Wytrać ich, o Boże, niech lud mój nie zapomina! Twoją mocą rozprosz ich i powal,  o Panie, nasza Tarczo.
Psalmy 59 13 Grzech na ich ustach: to słowo ich warg. Niech spęta ich własna pycha,  za złorzeczenia i kłamstwa, które rozgłaszają.
Psalmy 59 14 Wytrać ich w gniewie, wytrać, by już ich nie było, by wiedziano, że Bóg króluje w Jakubie  i po krańce ziemi. Sela
Psalmy 59 15 Wracają wieczorem, warczą jak psy  i krążą po mieście.
Psalmy 59 16 Włóczą się szukając żeru; skowyczą, gdy się nie nasycą.
Psalmy 59 17 A ja opiewać będę Twą potęgę  i rankiem będę się weselić z Twojej łaskawości, bo stałeś się dla mnie warownią i ucieczką w dniu mego ucisku.
Psalmy 59 18 Będę śpiewał Tobie, Mocy moja, bo Ty, o Boże, jesteś moją warownią, mój łaskawy Boże.

Psalmy 60  1 Kierownikowi chóru. Na melodię: "Lilia Prawa". Miktam. Dawidowy. Celem pouczenia.
Psalmy 60  2 Gdy walczył z Aram-Naharaim i z Aram Sobą i gdy powracający Joab zwyciężył Edomitów w Dolinie Soli — dwanaście tysięcy* [ludzi].
Psalmy 60  3 Odrzuciłeś nas, o Boże, starłeś nas,  rozgniewałeś się, lecz powróć do nas.
Psalmy 60  4 Wstrząsnąłeś i rozdarłeś ziemię:  ulecz jej rozdarcia, albowiem się chwieje.
Psalmy 60  5 Kazałeś ludowi swemu zaznać twardego losu, napoiłeś nas winem oszałamiającym.
Psalmy 60  6 Postawiłeś znak dla tych, co boją się Ciebie,  by uciekali przed łukiem. Sela
Psalmy 60  7 Aby ocaleli, których Ty miłujesz, wspomóż Twą prawicą i wysłuchaj nas.
Psalmy 60  8 Bóg przemówił w swojej świątyni: "Będę się radował i podzielę Sychem, a dolinę Sukkot wymierzę.
Psalmy 60  9 Do Mnie należy Gilead, do Mnie Manasses, Efraim jest szyszakiem mej głowy,  Juda moim berłem,
Psalmy 60 10 Moab jest dla Mnie misą do mycia, na Edom but mój rzucę,  nad Filisteą będę triumfował".
Psalmy 60 11 Któż mię wprowadzi do miasta warownego? Któż aż do Edomu mię doprowadzi?
Psalmy 60 12 Czyż nie Ty, o Boże, nas odrzuciłeś  i [już] nie wychodzisz, Boże, z naszymi wojskami?
Psalmy 60 13 Daj nam pomoc przeciw nieprzyjacielowi, bo ludzkie ocalenie jest zawodne.
Psalmy 60 14 W Bogu dokonamy czynów pełnych mocy: i On podepcze naszych nieprzyjaciół.

Psalmy 61  1 Kierownikowi chóru. Na lutniach. Dawidowy.
Psalmy 61  2 Słuchaj, o Boże, mojego wołania, zważ na moją modlitwę.
Psalmy 61  3 Wołam do Ciebie  z krańców ziemi,  gdy słabnie moje serce.  Na skałę zbyt dla mnie wysoką  wprowadź mnie,
Psalmy 61  4 bo Ty jesteś dla mnie obroną,  wieżą warowną przeciwko wrogowi.
Psalmy 61  5 Chciałbym zawsze mieszkać w Twoim przybytku,  uciekać się pod cień Twoich skrzydeł! Sela
Psalmy 61  6 Bo Ty, o Boże, wysłuchujesz mych ślubów  i wypełniasz życzenia tych, co się boją Twojego imienia.
Psalmy 61  7 Przymnażaj dni do dni króla,  niech latami dorówna wszystkim pokoleniom.
Psalmy 61  8 Niech na wieki króluje przed Bogiem; ześlij łaskę i wierność, aby go strzegły.
Psalmy 61  9 Wówczas będę zawsze imię Twe opiewał i dnia każdego wypełniał me śluby.

Psalmy 62  1 Kierownikowi chóru. Według Jedutuna. Psalm. Dawidowy.
Psalmy 62  2 Dusza moja spoczywa tylko w Bogu, od Niego przychodzi moje zbawienie.
Psalmy 62  3 On jedynie opoką i zbawieniem moim, twierdzą moją, więc się nie zachwieję.
Psalmy 62  4 Dokądże będziecie napadać na człowieka i wszyscy go przewracać  jak ścianę pochyloną, jak mur, co się wali?
Psalmy 62  5 Tylko zamyślają podstępy i lubią zwodzić;  kłamliwymi ustami swymi błogosławią,  a przeklinają w sercu. Sela
Psalmy 62  6 Spocznij jedynie w Bogu, duszo moja, bo od Niego pochodzi moja nadzieja.
Psalmy 62  7 On jedynie skałą i zbawieniem moim,  On jest twierdzą moją, więc się nie zachwieję.
Psalmy 62  8 W Bogu jest zbawienie moje i moja chwała, skała mojej mocy,  w Bogu moja ucieczka.
Psalmy 62  9 W każdym czasie Jemu ufaj, narodzie! Przed Nim serca wasze wylejcie:  Bóg jest dla nas ucieczką!
Psalmy 62 10 Synowie ludzcy są tylko jak tchnienie, synowie mężów kłamliwi. Na wadze w górę się wznoszą: wszyscy razem są lżejsi niż tchnienie.
Psalmy 62 11 Nie pokładajcie ufności w przemocy ani się łudźcie na próżno rabunkiem. Do bogactw, choćby rosły,  serc nie przywiązujcie.
Psalmy 62 12 Bóg raz powiedział, dwa razy to słyszałem:  Bóg jest potężny.
Psalmy 62 13 I Ty, Panie, jesteś łaskawy, bo Ty każdemu oddasz według jego czynów.

Psalmy 63  1 Psalm Dawidowy. Gdy przebywał na Pustyni Judzkiej.
Psalmy 63  2 Boże, Ty Boże mój, Ciebie szukam; Ciebie pragnie moja dusza,  za Tobą tęskni moje ciało, jak ziemia zeschła, spragniona, bez wody.
Psalmy 63  3 W świątyni tak się wpatruję w Ciebie, bym ujrzał Twoją potęgę i chwałę.
Psalmy 63  4 Skoro łaska Twoja lepsza jest od życia, moje wargi będą Cię sławić.
Psalmy 63  5 Tak błogosławię Cię w moim życiu: wznoszę ręce w imię Twoje.
Psalmy 63  6 Dusza moja się syci niby sadłem i tłustością, radosnymi okrzykami warg moje usta Cię chwalą,
Psalmy 63  7 gdy wspominam Cię na moim posłaniu  i myślę o Tobie podczas moich czuwań.
Psalmy 63  8 Bo stałeś się dla mnie pomocą  i w cieniu Twych skrzydeł wołam radośnie:
Psalmy 63  9 do Ciebie lgnie moja dusza, prawica Twoja mnie wspiera.
Psalmy 63 10 A ci, którzy szukają zguby mojej duszy, niech zejdą w głębiny ziemi.
Psalmy 63 11 Niech będą wydani pod miecze i staną się łupem szakali.
Psalmy 63 12 A król niech się raduje w Bogu,  niech chlubi się każdy, który nań przysięga, tak niech się zamkną usta mówiących kłamliwie.

Psalmy 64  1 Kierownikowi chóru. Psalm. Dawidowy.
Psalmy 64  2 Boże, słuchaj głosu mego, gdy się żalę; zachowaj me życie od strachu przed wrogiem.
Psalmy 64  3 Chroń mnie przed gromadą złoczyńców i przed zgrają źle postępujących.
Psalmy 64  4 Oni ostrzą jak miecz swe języki, a gorzkie słowa kierują jak strzały,
Psalmy 64  5 by ugodzić niewinnego z ukrycia, znienacka strzelają, wcale się nie boją.
Psalmy 64  6 Umacniają się w złym zamiarze, zamyślają potajemnie zastawić sidła i mówią sobie: "Któż nas zobaczy i zgłębi nasze tajemnice?"
Psalmy 64  7 Zamach został obmyślany,  ale wnętrze człowieka — serce jest niezgłębione.
Psalmy 64  8 Lecz Bóg strzałami w nich godzi, nagle odnoszą rany,
Psalmy 64  9 własny język im gotuje upadek: wszyscy, co ich widzą, potrząsają głowami.
Psalmy 64 10 Ludzie zdjęci bojaźnią sławią dzieło Boże  i rozważają Jego zrządzenia.
Psalmy 64 11 Sprawiedliwy weseli się w Jahwe, do Niego się ucieka,  a wszyscy prawego serca się chlubią.

Psalmy 65  1 Kierownikowi chóru. Psalm. Dawidowy. Pieśń.
Psalmy 65  2 Ciebie należy wielbić, Boże, na Syjonie. Tobie śluby dopełnić,
Psalmy 65  3 co próśb wysłuchujesz.  Do Ciebie przychodzi wszelki śmiertelnik
Psalmy 65  4 wyznając nieprawości. Przygniatają nas nasze przewiny: Ty je odpuszczasz.
Psalmy 65  5 Szczęśliwy, kogo wybierasz i przygarniasz: mieszka on w Twoich pałacach.  Niech nas nasycą dobra Twego domu, świętość Twojego przybytku.
Psalmy 65  6 Twoja sprawiedliwość odpowiada nam cudami, Boże, nasz Zbawco,  nadziejo wszystkich krańców ziemi i mórz dalekich,
Psalmy 65  7 który swą mocą utwierdzasz góry, jesteś opasany potęgą,
Psalmy 65  8 który uśmierzasz burzliwy szum morza, huk jego fal, zgiełk narodów:
Psalmy 65  9 lękają się mieszkańcy krańców ziemi. Z powodu Twoich cudów  podwoje Zachodu i Wschodu są pełne radości.
Psalmy 65 10 Nawiedziłeś ziemię i nawodniłeś, ubogaciłeś ją obficie.  Strumień Boży wodą jest wezbrany,  zboże im przygotowałeś,  bo tak przygotowałeś ziemię:
Psalmy 65 11 bruzdy jej nawodniłeś, wyrównałeś jej skiby, deszczami ją spulchniłeś i pobłogosławiłeś jej płodom.
Psalmy 65 12 Rok uwieńczyłeś swymi dobrami  i Twoje ślady opływają tłustością.
Psalmy 65 13 Stepowe pastwiska są pełne rosy, a wzgórza przepasują się weselem.
Psalmy 65 14 Łąki się stroją trzodami, doliny okrywają się zbożem,  wznoszą okrzyki radości, a nawet śpiewają.

Psalmy 66  1 Kierownikowi chóru. Pieśń. Psalm.  Sławcie Boga z radością, wszystkie ziemie,
Psalmy 66  2 opiewajcie chwałę Jego imienia, cześć Mu świetną oddajcie!
Psalmy 66  3 Powiedzcie Bogu: Jak zadziwiające są Twe dzieła! Z powodu wielkiej Twej mocy  muszą Ci schlebiać Twoi wrogowie.
Psalmy 66  4 Niechaj cała ziemia Cię wielbi i niechaj śpiewa Tobie, niech imię Twoje opiewa. Sela
Psalmy 66  5 Przyjdźcie i patrzcie na dzieła Boga: dokonał dziwów pośród synów ludzkich!
Psalmy 66  6 Morze na suchy ląd zmienił; pieszo przeszli przez rzekę: wielce Nim się radujmy!
Psalmy 66  7 Jego potęga włada na wieki; oczy Jego śledzą narody:  niech się buntownicy nie podnoszą przeciw Niemu. Sela
Psalmy 66  8 Błogosławcie ludy naszemu Bogu i rozgłaszajcie Jego chwałę,
Psalmy 66  9 bo On obdarzył życiem naszą duszę, a nodze naszej nie dał się potknąć.
Psalmy 66 10 Albowiem Tyś, Boże, nas doświadczył; badałeś nas ogniem, jak się bada srebro;
Psalmy 66 11 pozwoliłeś nam wejść w pułapkę; włożyłeś na nasz grzbiet ciężar;
Psalmy 66 12 kazałeś ludziom deptać nam po głowach, przeszliśmy przez ogień i wodę:  ale wyprowadziłeś nas na wolność.
Psalmy 66 13 Wejdę w Twój dom z całopaleniem i wypełnię to, co ślubowałem Tobie,
Psalmy 66 14 co wymówiły moje wargi,  co moje usta przyrzekły w ucisku.
Psalmy 66 15 Złożę Ci w ofierze całopalnej tłuste owce, razem z wonią [z ofiar] baranów:  ofiaruję Ci krowy i kozły. Sela
Psalmy 66 16 Wszyscy, co się Boga boicie, chodźcie i słuchajcie, chcę opowiedzieć, co uczynił mojej duszy!
Psalmy 66 17 Do Niego wołałem moimi ustami i chwaliłem Go moim językiem.
Psalmy 66 18 Gdybym w mym sercu zamierzał nieprawość, Pan by mnie nie wysłuchał.
Psalmy 66 19 Lecz Bóg wysłuchał: dosłyszał głos mojej modlitwy.
Psalmy 66 20 Błogosławiony Bóg,  co nie odepchnął mej prośby i nie odjął mi swojej łaskawości.

Psalmy 67  1 Kierownikowi chóru. Na lutnię. Psalm. Pieśń.
Psalmy 67  2 Niech Bóg się zmiłuje nad nami, niech nam błogosławi;  niech zajaśnieje dla nas Jego oblicze. Sela
Psalmy 67  3 Aby na ziemi znano Jego drogę,  Jego zbawienie pośród wszystkich ludów.
Psalmy 67  4 Niech Ciebie, Boże, wysławiają ludy, niech wszystkie narody dają Ci chwałę.
Psalmy 67  5 Niech się narody cieszą i weselą, że Ty ludami rządzisz sprawiedliwie i kierujesz narodami na ziemi. Sela
Psalmy 67  6 Niech Ciebie, Boże, wysławiają ludy, niech wszystkie narody dają Ci chwałę.
Psalmy 67  7 Ziemia wydała swój owoc:  Bóg, nasz Bóg, nam pobłogosławił.
Psalmy 67  8 Niechaj nam Bóg błogosławi i niech się Go boją wszystkie krańce ziemi.

Psalmy 68  1 Kierownikowi chóru. Dawidowy. Psalm. Pieśń.
Psalmy 68  2 Bóg wstaje, a rozpraszają się Jego wrogowie i pierzchają przed Jego obliczem ci, którzy Go nienawidzą.
Psalmy 68  3 Rozwiewają się, jak dym się rozwiewa, jak wosk się rozpływa przy ogniu, tak giną przed Bogiem grzesznicy.
Psalmy 68  4 A sprawiedliwi się cieszą i weselą przed Bogiem, i radością się rozkoszują.
Psalmy 68  5 Śpiewajcie Bogu, grajcie Jego imieniu; wyrównajcie drogę Temu, co cwałuje na obłokach! Cieszcie się z Jah[we] i weselcie się przed Nim.
Psalmy 68  6 Ojcem dla sierot i dla wdów opiekunem jest Bóg w swym świętym mieszkaniu.
Psalmy 68  7 Bóg przygotowuje dom dla opuszczonych, a jeńców prowadzi ku pomyślności;  na ziemi zeschłej zostają tylko oporni.
Psalmy 68  8 Boże, gdy szedłeś przed ludem Twoim,  gdy kroczyłeś przez pustynię, Sela
Psalmy 68  9 ziemia zadrżała,  także niebo zesłało deszcz <przed Bogiem>, przed obliczem Boga, Boga Izraela.
Psalmy 68 10 Zesłałeś, Boże, obfity deszcz,  swe wyczerpane dziedzictwo Ty orzeźwiłeś,
Psalmy 68 11 Twoja rodzina, Boże, w nim zamieszkała. Pokrzepiłeś w swej dobroci biednego.
Psalmy 68 12 Pan wypowiada słowo  do zwiastunów pomyślnych nowin: "Wielkie wojsko".
Psalmy 68 13 "Uciekają królowie zastępów, uciekają; a mieszkanka domu dzieli łupy.
Psalmy 68 14 Gdy odpoczywali między zagrodami trzody, skrzydła gołębicy srebrem się lśniły,  a jej pióra zielonkawym odcieniem złota.
Psalmy 68 15 Gdy tam Wszechmocny królów rozpraszał, śniegi spadały na górę Salmon!"
Psalmy 68 16 Góry Baszanu to góry wysokie, góry Baszanu to góry urwiste:
Psalmy 68 17 czemu, góry urwiste, patrzycie z zazdrością na górę, gdzie się Bogu spodobało mieszkać, na której też Bóg będzie mieszkał na zawsze?
Psalmy 68 18 Rydwanów Bożych jest tysiące tysięcy: to Pan do świątyni przybywa z Synaju.
Psalmy 68 19 Wstąpiłeś na wyżynę, wziąłeś jeńców do niewoli, przyjąłeś ludzi jako daninę,  nawet opornych — do Twej siedziby, Jahwe.
Psalmy 68 20 Pan niech będzie przez wszystkie dni błogosławiony: Sela ciężary nasze dźwiga Bóg, zbawienie nasze!
Psalmy 68 21 Bóg nasz jest Bogiem, który wyzwala, i Jahwe Pan daje ujść przed śmiercią.
Psalmy 68 22 Zaiste Bóg kruszy głowy swym wrogom, kudłatą czaszkę tego, co postępuje grzesznie.
Psalmy 68 23 Pan powiedział: "Z Baszanu mogę [cię] wyprowadzić, mogę wyprowadzić z głębiny morskiej,
Psalmy 68 24 byś stopę twą we krwi umoczył,  by języki psów twoich miały kęsek z wrogów".
Psalmy 68 25 Boże, widać Twoje wejście,  wejście Boga mego, Króla mego, do świątyni.
Psalmy 68 26 Śpiewacy idą przodem, na końcu harfiarze, w środku dziewczęta uderzają w bębenki.
Psalmy 68 27 "Chóralnie błogosławcie Boga,  Jahwe, wy [zrodzeni] ze świątecznego zgromadzenia Izraela".
Psalmy 68 28 Tam Beniamin idzie na czele,  książęta Judy wśród wrzawy swych okrzyków, książęta Zabulona, książęta Neftalego.
Psalmy 68 29 O Boże, okaż Twoją potęgę, potęgę Bożą, z jaką działałeś dla nas
Psalmy 68 30 z Twej świątyni nad Jeruzalem! Niech królowie złożą Tobie dary!
Psalmy 68 31 Napełnij grozą dzikiego zwierza w sitowiu i stada bawołów z cielcami narodów. Niech padną na twarze przynoszący srebro; rozprosz narody, co z wojen się cieszą.
Psalmy 68 32 Niechaj z Egiptu nadejdą możnowładcy, niech Kusz wyciągnie swe ręce do Boga.
Psalmy 68 33 Śpiewajcie Bogu, królestwa ziemi,  zagrajcie Panu, Sela
Psalmy 68 34 który przemierza niebo, niebo odwieczne. Oto wydał głos swój, głos potężny:
Psalmy 68 35 "Uznajcie moc Bożą!"  Jego majestat jest nad Izraelem, a Jego potęga w obłokach.
Psalmy 68 36 Grozę sieje Bóg ze swej świątyni, Bóg Izraela; On sam swojemu ludowi daje potęgę i siłę. Niech będzie Bóg błogosławiony!

Psalmy 69  1 Kierownikowi chóru. Na melodię: "Lilie...". Dawidowy.
Psalmy 69  2 * Wybaw mnie, Boże,  bo woda mi sięga po szyję.
Psalmy 69  3 Ugrzązłem w mule topieli  i nie mam nigdzie oparcia, trafiłem na wodną głębinę i nurt wody mnie porywa.
Psalmy 69  4 Zmęczyłem się krzykiem i ochrypło mi gardło, osłabły moje oczy,  gdy czekam na Boga mojego.
Psalmy 69  5 Liczniejsi są od włosów mej głowy nienawidzący mnie bez powodu; silni są moi wrogowie, nieprzyjaciele zakłamani;  czyż mam oddać to, czegom nie porwał?
Psalmy 69  6 Boże, Ty znasz mój nierozum,  moje przestępstwa nie są Tobie tajne.
Psalmy 69  7 Niech przeze mnie się nie wstydzą ci, co Tobie ufają, Panie, Jahwe Zastępów.  Niech przeze mnie się nie rumienią ci, którzy Ciebie szukają, Boże Izraela.
Psalmy 69  8 Dla Ciebie bowiem znoszę urąganie, hańba twarz mi okrywa.
Psalmy 69  9 Dla braci moich stałem się obcym  i cudzoziemcem dla synów mej matki.
Psalmy 69 10 Bo gorliwość o dom Twój mnie pożera  i spadły na mnie obelgi uwłaczających Tobie.
Psalmy 69 11 Trapiłem siebie postem,  a spotkały mnie za to zniewagi.
Psalmy 69 12 Przywdziałem wór jako szatę  i pośmiewiskiem stałem się dla tamtych.
Psalmy 69 13 Obmawiają mnie siedzący w bramie i piosenki pijących sycerę.
Psalmy 69 14 Lecz ja, o Jahwe, ślę moją modlitwę do Ciebie, w czasie łaskawości, o Boże;  wysłuchaj mnie w Twojej wielkiej dobroci, w zbawczej Twej wierności.
Psalmy 69 15 Wyrwij mnie z bagna, abym nie zatonął, wybaw mnie od tych, co mnie nienawidzą, i z wodnej głębiny.
Psalmy 69 16 Niechaj mnie nurt wody nie porwie, niech nie pochłonie mnie głębia,  niech otchłań nie zamknie nade mną swej paszczy.
Psalmy 69 17 Wysłuchaj mnie, Jahwe, bo Twoja łaska pełna jest dobroci, wejrzyj na mnie w ogromie swego miłosierdzia.
Psalmy 69 18 Nie kryj swego oblicza przed Twoim sługą; prędko mnie wysłuchaj, bo jestem w ucisku.
Psalmy 69 19 Zbliż się do mnie i wybaw mnie;  uwolnij mnie przez wzgląd na moich wrogów.
Psalmy 69 20 Ty znasz moją hańbę, mój wstyd i mą niesławę;  wszyscy, co mnie dręczą, są przed Tobą.
Psalmy 69 21 Hańba złamała moje serce i sił mi zabrakło, na współczującego czekałem, ale go nie było, i na pocieszających, lecz ich nie znalazłem.
Psalmy 69 22 Dali mi jako pokarm truciznę,  a gdy byłem spragniony, poili mnie octem.
Psalmy 69 23 Niech stół ich stanie się dla nich pułapką, potrzaskiem — ich biesiada ofiarna.
Psalmy 69 24 Niech zaćmią się ich oczy, aby nie widzieli; spraw, by lędźwie ich zawsze się chwiały.
Psalmy 69 25 Wylej na nich swoje oburzenie, niech ich ogarnie żar Twojego gniewu.
Psalmy 69 26 Niech ich mieszkanie stanie się pustkowiem,  a w ich namiotach niech braknie mieszkańców.
Psalmy 69 27 Bo prześladowali tego, kogoś Ty poraził,  i przyczynili bólu temu, któregoś Ty zranił.
Psalmy 69 28 Do winy ich dodaj winę,  niech nie dostąpią u Ciebie usprawiedliwienia.
Psalmy 69 29 Niech zostaną wymazani z księgi żyjących i niech nie będą zapisani z prawymi.
Psalmy 69 30 Ale ja jestem nędzny i zbolały;  niech pomoc Twoja, Boże, mię strzeże.
Psalmy 69 31 Pieśnią chcę chwalić imię Boga  i dziękczynieniem Go wysławiać.
Psalmy 69 32 Milsze to Bogu niźli bawół,  niż cielec, co ma [już] rogi i racice.
Psalmy 69 33 Patrzcie i bądźcie radośni, ubodzy,  niech ożyje wasze serce, którzy szukacie Boga.
Psalmy 69 34 Bo Jahwe wysłuchuje biednych i swoimi więźniami nie gardzi.
Psalmy 69 35 Niechaj Go chwalą niebiosa i ziemia, morza i wszystko, co w nich się porusza.
Psalmy 69 36 Albowiem Bóg ocali Syjon i zbuduje miasta Judy:  tam będą mieszkać i mieć posiadłość.
Psalmy 69 37 To odziedziczy potomstwo sług Jego; miłujący Jego imię będą tam przebywać.

Psalmy 70  1 Kierownikowi chóru. Dawidowy. Ku wspomnieniu.
Psalmy 70  2 Racz mnie wybawić, o Boże; Jahwe, pośpiesz mi na pomoc.
Psalmy 70  3 Niech się zawstydzą i okryją rumieńcem ci, którzy godzą na moje życie.  Niech się cofną okryci wstydem  ci, którzy z nieszczęść moich się weselą.
Psalmy 70  4 Niechaj odstąpią okryci hańbą, którzy [mi] mówią: "Ha, ha".
Psalmy 70  5 Niech się radują i weselą w Tobie wszyscy, co Ciebie szukają.  Niech zawsze mówią: "Bóg jest wielki" ci, którzy pragną Twojej pomocy.
Psalmy 70  6 Ja zaś ubogi jestem i nędzny, Boże, szybko przyjdź mi z pomocą! Tyś wspomożyciel mój i wybawca, nie zwlekaj, o Jahwe!

Psalmy 71  1 W Tobie, Jahwe, moja ucieczka, niech nie doznam wstydu na wieki;
Psalmy 71  2 wyrwij mnie i wyzwól w Twej sprawiedliwości, nakłoń ku mnie swe ucho i ocal mnie.
Psalmy 71  3 Bądź mi skałą schronienia  i zamkiem warownym, aby mnie ocalić, boś Ty opoką moją i twierdzą.
Psalmy 71  4 Boże mój, wyrwij mnie z rąk niegodziwca, od pięści złoczyńcy i ciemiężyciela.
Psalmy 71  5 Ty bowiem, mój Boże, jesteś moją nadzieją, Jahwe, ufności moja od moich lat młodych.
Psalmy 71  6 Ty byłeś moją podporą od narodzin; od łona matki moim opiekunem. Ciebie zawsze wysławiałem.
Psalmy 71  7 Jak gdyby cudem stałem się dla wielu,  Ty bowiem byłeś potężnym mym wspomożycielem.
Psalmy 71  8 Usta moje były pełne Twojej chwały, przez cały dzień — Twojej sławy.
Psalmy 71  9 Nie odtrącaj mnie w czasie starości; gdy siły ustaną, nie opuszczaj mnie.
Psalmy 71 10 Albowiem moi wrogowie o mnie rozprawiają, czyhający na moje życie radzą się nawzajem,
Psalmy 71 11 "Bóg go opuścił — mówią — gońcie go, chwytajcie,  bo nie ma wybawcy".
Psalmy 71 12 O Boże, nie stój z daleka ode mnie, mój Boże, pośpiesz mi na pomoc.
Psalmy 71 13 Niech się zawstydzą i niech upadną wrogowie mego życia; niech się hańbą i wstydem okryją szukający mego nieszczęścia.
Psalmy 71 14 Ja zaś będę zawsze ufał  i pomnażał wszelką Twą chwałę.
Psalmy 71 15 Moje usta będą głosić Twoją sprawiedliwość, przez cały dzień Twoją pomoc:  bo nawet nie znam jej miary.
Psalmy 71 16 Przyjdę z potężnymi czynami Jahwe  i będę przypominał tylko Twoją sprawiedliwość.
Psalmy 71 17 Boże, Ty mnie uczyłeś od mojej młodości, i do tej chwili głoszę Twoje cuda.
Psalmy 71 18 Lecz i w starości i w wieku sędziwym nie opuszczaj mnie, Boże,  gdy [moc] Twego ramienia głosić będę, całemu przyszłemu pokoleniu — Twą potęgę,
Psalmy 71 19 i sprawiedliwość Twą, Boże, sięgającą wysoko, którą tak wielkich dzieł dokonałeś:  o Boże, któż jest równy Tobie?
Psalmy 71 20 Zesłałeś na mnie wiele srogich utrapień, lecz znowu przywrócisz mi życie  i z czeluści ziemi znów mnie wydobędziesz.
Psalmy 71 21 Pomnóż moją godność i pociesz mnie na nowo.
Psalmy 71 22 A ja chcę wielbić na harfie  Twoją wierność, mój Boże.  Będę Ci grał na cytrze,  Święty Izraela.
Psalmy 71 23 Rozradują się moje wargi, gdy będę Ci śpiewał,  i dusza moja, którą odkupiłeś.
Psalmy 71 24 Również mój język przez cały dzień  będzie głosił Twoją sprawiedliwość,  bo okryli się hańbą i wstydem  szukający mojego nieszczęścia.

Psalmy 72  1 Salomonowy.  O Boże, przekaż Twój sąd królowi  i Twoją sprawiedliwość synowi królewskiemu.
Psalmy 72  2 Niech rządzi sprawiedliwie Twoim ludem i ubogimi Twymi — zgodnie z prawem.
Psalmy 72  3 Niech góry przyniosą ludowi pokój, a wzgórza sprawiedliwość.
Psalmy 72  4 Otoczy opieką uciśnionych z ludu, ratować będzie dzieci ubogich,  a zetrze ciemiężyciela.
Psalmy 72  5 I będzie żył długo jak słońce,  jak księżyc przez wszystkie pokolenia.
Psalmy 72  6 Zstąpi jak deszcz na trawę,  jak deszcz rzęsisty, co nawadnia ziemię.
Psalmy 72  7 Za dni Jego zakwitnie sprawiedliwość  i wielki pokój, dopóki księżyc nie zgaśnie.
Psalmy 72  8 I panować będzie od morza do morza, od Rzeki aż po krańce ziemi.
Psalmy 72  9 Nieprzyjaciele będą Mu się kłaniać, a Jego przeciwnicy pył będą lizali.
Psalmy 72 10 Królowie Tarszisz i wysp  przyniosą dary,  królowie Szeby i Saby  złożą daninę.
Psalmy 72 11 I oddadzą Mu pokłon wszyscy królowie,  wszystkie narody będą Mu służyły.
Psalmy 72 12 Wyzwoli bowiem wołającego biedaka i ubogiego, i bezbronnego.
Psalmy 72 13 Zmiłuje się nad nędzarzem i biedakiem i ocali życie ubogich:
Psalmy 72 14 wybawi ich od krzywdy i ucisku,  a krew ich cenna będzie w Jego oczach.
Psalmy 72 15 Przeto będzie żył i dadzą Mu złoto z Saby, zawsze będą się modlić za Niego, nieustannie Mu błogosławić.
Psalmy 72 16 Obfitość zboża będzie na ziemi;  na szczytach zaszumią kłosy jak Liban  i rozrodzą się mieszkańcy miast jak polna trawa.
Psalmy 72 17 Imię Jego niech trwa na wieki;  jak długo świeci słońce, niech wzrasta Jego imię!  Niech się wzajemnie Nim błogosławią!  Niech wszystkie narody ziemi życzą Mu szczęścia!
Psalmy 72 18 Błogosławiony Jahwe, Bóg Izraela, który sam jeden czyni cuda!
Psalmy 72 19 Błogosławione na wieki chwalebne Jego imię; niech się cała ziemia napełni Jego chwałą. Niech się tak stanie — niech się stanie!
Psalmy 72 20 (Skończyły się modlitwy Dawida, syna Jessego).

Psalmy 73  1 Psalm. Asafowy.  Jak dobry jest Bóg dla prawych, dla tych, co są czystego serca!
Psalmy 73  2 A moje stopy niemal się potknęły, omal się nie zachwiały moje kroki.
Psalmy 73  3 Zazdrościłem bowiem niegodziwym widząc pomyślność grzeszników.
Psalmy 73  4 Bo dla nich nie ma żadnych cierpień, ich ciało jest zdrowe, tłuste.
Psalmy 73  5 Nie doznają ludzkich utrapień ani z [innymi] ludźmi nie cierpią.
Psalmy 73  6 Toteż ich naszyjnikiem jest pycha, a przemoc szatą, co ich odziewa.
Psalmy 73  7 Ich nieprawość pochodzi z nieczułości, złe zamysły nurtują ich serca.
Psalmy 73  8 Szydzą i mówią złośliwie, z wysoka grożą uciskiem.
Psalmy 73  9 Ustami swymi niebo napastują, język ich krąży po ziemi.
Psalmy 73 10 Dlatego lud mój do nich się zwraca i wody obfite na nich przychodzą.
Psalmy 73 11 I mówią: "Jakże Bóg może widzieć, czyż Najwyższy posiada wiedzę?"
Psalmy 73 12 Takimi oto są grzesznicy  i zawsze beztroscy gromadzą bogactwo.
Psalmy 73 13 Czy więc na próżno zachowałem czyste serce i w niewinności umywałem ręce?
Psalmy 73 14 Co dnia bowiem cierpię chłostę, każdego ranka spotyka mnie kara.
Psalmy 73 15 Gdybym pomyślał: Będę mówił jak tamci, tobym zdradził ród Twoich synów.
Psalmy 73 16 Rozmyślałem zatem, aby to zrozumieć, lecz to wydało mi się uciążliwe,
Psalmy 73 17 póki nie wniknąłem w święte sprawy Boże, nie przyjrzałem się końcowi tamtych.
Psalmy 73 18 Zaiste na śliskiej drodze ich stawiasz i spychasz ich ku zagładzie.
Psalmy 73 19 Jakże nagle stali się przedmiotem grozy, zniknęli strawieni przerażeniem.
Psalmy 73 20 Jak snem po obudzeniu, Panie, powstając wzgardzisz ich obrazem.
Psalmy 73 21 Gdy się trapiło moje serce,  a w nerkach odczuwałem ból dotkliwy,
Psalmy 73 22 byłem nierozumny i nie pojmowałem: byłem przed Tobą jak juczne zwierzę.
Psalmy 73 23 Lecz ja zawsze będę z Tobą: Tyś ujął moją prawicę;
Psalmy 73 24 prowadzisz mnie według swojej rady  i przyjmujesz mię na koniec do chwały.
Psalmy 73 25 Kogo prócz Ciebie mam w niebie?  Gdy jestem z Tobą, nie cieszy mnie ziemia.
Psalmy 73 26 Niszczeje moje ciało i serce,  Bóg jest opoką mego serca i mym udziałem na wieki.
Psalmy 73 27 Bo oto giną ci, którzy od Ciebie odstępują,  Ty gubisz wszystkich, co łamią wiarę wobec Ciebie.
Psalmy 73 28 Mnie zaś dobrze jest być blisko Boga, w Jahwe wybrałem sobie ucieczkę. Opowiem wszystkie Twe dzieła.

Psalmy 74  1 Pieśń pouczająca. Asafowy.  Dlaczego, Boże, odrzuciłeś na wieki,  płoniesz gniewem przeciw owcom Twojego pastwiska?
Psalmy 74  2 Pomnij na Twoją społeczność, którą dawno nabyłeś, na pokolenie, które wziąłeś w posiadanie,  na górę Syjon, gdzie założyłeś sobie siedzibę.
Psalmy 74  3 Skieruj Twe kroki  ku ruinom bez końca: nieprzyjaciel wszystko spustoszył w świątyni.
Psalmy 74  4 Ryknęli Twoi przeciwnicy w środku [Namiotu] Spotkania, zatknęli swe proporce.
Psalmy 74  5 Można było ich poznać jak tego, co wznosi wysoko siekiery wśród gąszczów.
Psalmy 74  6 Wszystkie jej bramy wyłamali razem, zniszczyli toporem i kilofem.
Psalmy 74  7 Na pastwę ognia świątynię Twoją wydali, doszczętnie zbezcześcili przybytek Twego imienia.
Psalmy 74  8 Rzekli w swym sercu: "Razem ich zniszczmy! Spalili wszystkie Boże świątynie na ziemi".
Psalmy 74  9 Już nie widać naszych znaków i nie ma proroka;  a między nami nie ma, kto by wiedział, jak długo...?
Psalmy 74 10 Jak długo, Boże, będzie urągał nieprzyjaciel? Czy wróg na zawsze będzie bluźnił Twemu imieniu?
Psalmy 74 11 Czemu cofasz swą rękę  i trzymasz swą prawicę w zanadrzu?
Psalmy 74 12 Bóg jednak od początku jest moim królem, który na ziemi sprawia ocalenie.
Psalmy 74 13 Ty ujarzmiłeś morze swą potęgą, skruszyłeś głowy smoków na morzu.
Psalmy 74 14 Ty zmiażdżyłeś łby Lewiatana1, wydałeś go na żer potworom morskim.
Psalmy 74 15 Ty otworzyłeś źródła i strumienie; Ty wysuszyłeś rzeki stale płynące.
Psalmy 74 16 Twoim jest dzień i noc jest Twoja; Ty światło i słońce utwierdziłeś.
Psalmy 74 17 Ty ustanowiłeś wszystkie granice ziemi; Ty utworzyłeś lato i zimę.
Psalmy 74 18 Pamiętaj o tym: wróg Cię lży, Jahwe, a lud niemądry uwłacza Twojemu imieniu.
Psalmy 74 19 Nie wydawaj na zatracenie duszy Twej synogarlicy; o życiu Twych ubogich nie zapominaj na wieki.
Psalmy 74 20 Wejrzyj na Twe przymierze, bo się napełniły zakątki kraju jękiem i przemocą.
Psalmy 74 21 Niechaj uciśniony nie wraca ze wstydem: niech ubogi i biedny chwalą Twoje imię.
Psalmy 74 22 Powstań, o Boże, prowadź swoją sprawę; pamiętaj o zniewadze, którą co dnia wyrządza Ci głupiec.
Psalmy 74 23 Nie zapomnij o krzyku Twoich przeciwników; zawsze się podnosi zgiełk powstających na Ciebie.

Psalmy 75  1 Kierownikowi chóru. Na melodię: "Nie niszcz...". Psalm. Asafowy. Pieśń.
Psalmy 75  2 Wysławiamy Cię, Boże, wysławiamy,  wzywamy Twego imienia, opowiadamy Twe cuda.
Psalmy 75  3 "Gdy Ja naznaczę porę, odbędę sąd sprawiedliwy.
Psalmy 75  4 Choćby się chwiała ziemia z wszystkimi jej mieszkańcami, Sela Ja umocniłem jej filary.
Psalmy 75  5 Mówię zuchwalcom: "Nie bądźcie zuchwali", a do niegodziwych: "Nie podnoście rogu!"
Psalmy 75  6 Nie podnoście rogu ku górze, nie mówcie bezczelnie przeciw Skale.
Psalmy 75  7 Bo nie ze wschodu ani z zachodu, ani z pustyni, ani z gór [nadchodzi]:
Psalmy 75  8 lecz Bóg jedynie jest sędzią — tego zniża, tamtego podnosi.
Psalmy 75  9 Bo w ręku Jahwe jest kielich,  który się pieni winem, pełen przypraw.  I On z niego nalewa: aż do mętów wypiją,  pić będą wszyscy niegodziwi na ziemi".
Psalmy 75 10 Ja zaś będę się radował na wieki,  zaśpiewam Bogu Jakuba.
Psalmy 75 11 I połamię cały róg niegodziwych,  a róg sprawiedliwego się wzniesie.

Psalmy 76  1 Kierownikowi chóru. Na lutnie. Psalm. Asa/owy. Pieśń.
Psalmy 76  2 Bóg znany jest w Judzie, wielkie jest imię Jego w Izraelu.
Psalmy 76  3 W Salem powstał Jego przybytek, a na Syjonie Jego mieszkanie.
Psalmy 76  4 Tam złamał pioruny łuku,  tarczę i miecz, i zbroję. Sela
Psalmy 76  5 Jesteś pełen światła — potężniejszy niż góry odwieczne.
Psalmy 76  6 Najdzielniejsi stali się łupem i śpią snem swoim,  a ręce wszystkich odważnych pomdlały.
Psalmy 76  7 Od Twojej groźby, Boże Jakuba, zdrętwiały rydwany i konie.
Psalmy 76  8 Jesteś straszliwy i któż Ci się oprze w obliczu Twego zagniewania?
Psalmy 76  9 Ogłosiłeś z nieba swój wyrok, przelękła się ziemia, zamilkła,
Psalmy 76 10 gdy Bóg na sąd się podniósł,  by ocalić wszystkich pokornych na ziemi. Sela
Psalmy 76 11 Bo gniew Edomu będzie Cię sławił,  a resztki Chamat będą obchodzić Twe święto.
Psalmy 76 12 Złóżcie śluby i wypełnijcie je przed Bogiem waszym, Jahwe, niech całe otoczenie niesie dary Straszliwemu.
Psalmy 76 13 Temu, który poskramia ducha książąt, który jest straszliwy dla królów ziemi.

Psalmy 77  1 Kierownikowi chóru. Według Jedutuna. Asafowy. Psalm.
Psalmy 77  2 Głos mój się wznosi do Boga i wołam, głos mój — do Boga, by mnie usłyszał.
Psalmy 77  3 Szukam Pana w dzień mojej niedoli. Moja ręka w nocy niestrudzenie się wyciąga, moja dusza odmawia przyjęcia pociechy.
Psalmy 77  4 Jęczę, gdy wspomnę na Boga,  duch mój słabnie, kiedy rozmyślam. Sela
Psalmy 77  5 Ty zatrzymujesz powieki mych oczu: jestem wzburzony i mówić nie mogę.
Psalmy 77  6 Rozważam dni starodawne  i lata poprzednie
Psalmy 77  7 wspominam. Rozmyślam nocą w sercu, roztrząsam i duch mój docieka:
Psalmy 77  8 "Czy Bóg odrzuca na wieki, że już nie jest łaskawy?
Psalmy 77  9 Czy Jego łaskawość ustała na zawsze, a słowo umilkło na pokolenia?
Psalmy 77 10 Czy Bóg zapomniał o litości,  czy w gniewie powstrzymał swoje miłosierdzie?" Sela
Psalmy 77 11 I mówię: "To dla mnie bolesne,  że się odwróciła prawica Najwyższego".
Psalmy 77 12 Wspominam dzieła Jahwe,  zaiste wspominam Twoje dawne cuda.
Psalmy 77 13 Rozmyślam o wszystkich Twych dziełach i czyny Twoje rozważam.
Psalmy 77 14 Boże, Twoja droga jest święta:  który bóg dorówna wielkością naszemu Bogu?
Psalmy 77 15 Ty jesteś Bogiem działającym cuda, objawiłeś ludom swą potęgę.
Psalmy 77 16 Ramieniem swoim lud Twój wybawiłeś,  synów Jakuba i Józefa. Sela
Psalmy 77 17 Boże, ujrzały Cię wody, ujrzały Cię wody: zadrżały i odmęty się poruszyły.
Psalmy 77 18 Chmury wylały wody, chmury głos wydały  i poleciały Twoje strzały.
Psalmy 77 19 Głos Twego grzmotu wśród terkotu kół, pioruny świat rozjaśniły:  poruszyła się i zatrzęsła ziemia.
Psalmy 77 20 Twoja droga wiodła przez wody, Twoja ścieżka przez wody rozległe i nie znać było Twych śladów.
Psalmy 77 21 Wiodłeś Twój lud jak trzodę ręką Mojżesza i Aarona.

Psalmy 78  1 Pieśń pouczająca. Asafowy.  Słuchaj, mój ludu, nauki mojej;  nakłońcie wasze uszy na słowa ust moich.
Psalmy 78  2 Do przypowieści otworzę me usta, wyjawię tajemnice zamierzchłego wieku.
Psalmy 78  3 Cośmy słyszeli i cośmy poznali,  i co nam opowiedzieli nasi ojcowie,
Psalmy 78  4 tego nie ukryjemy przed ich synami. Opowiemy przyszłemu potomstwu chwałę Jahwe i Jego potęgę, i cuda, których dokonał.
Psalmy 78  5 Albowiem nadał w Jakubie przykazania i ustanowił Prawo w Izraelu,  aby to, co zlecił naszym ojcom, podawali swym synom,
Psalmy 78  6 aby to poznało przyszłe pokolenie, synowie, co się narodzą,
Psalmy 78  7 że mają pokładać nadzieję w Bogu i nie zapominać dzieł Boga,  lecz strzec Jego poleceń.
Psalmy 78  8 A niech nie będą jak ich ojcowie, pokoleniem opornym, buntowniczym, pokoleniem o chwiejnym usposobieniu, którego duch nie dochowuje Bogu wierności.
Psalmy 78  9 Synowie Efraima, uzbrojeni w łuki  w dniu bitwy poszli w rozsypkę.
Psalmy 78 10 Nie zachowali przymierza z Bogiem  i nie chcieli postępować według Jego Prawa.
Psalmy 78 11 Zapomnieli o Jego dziełach  i o cudach, które im ukazał.
Psalmy 78 12 Uczynił cuda przed ich ojcami  w ziemi egipskiej na polu Soanu.
Psalmy 78 13 Rozdzielił morze, a ich przeprowadził i wody ustawił jak groblę.
Psalmy 78 14 Przez dzień ich prowadził obłokiem, a przez całą noc blaskiem ognia.
Psalmy 78 15 Rozłupał skały w pustyni  i jak wielką otchłanią obficie ich napoił.
Psalmy 78 16 Wydobył ze skały strumienie, i wylał wodę jak rzekę.
Psalmy 78 17 Lecz nadal grzeszyli przeciw Niemu, obrażali Najwyższego w kraju suchym.
Psalmy 78 18 Wystawiali Boga na próbę w swych sercach, żądając strawy dla swego pożądania.
Psalmy 78 19 Mówili przeciw Bogu, rzekli: "Czyż Bóg potrafi nakryć stół w pustyni?"
Psalmy 78 20 Oto w skałę uderzył,  popłynęły wody i wytrysnęły strumienie:  "Czy także potrafi dać chleba  albo ludowi swemu przygotować mięso?"
Psalmy 78 21 Toteż gdy Jahwe usłyszał, zapalił się gniewem, i ogień rozgorzał przeciw Jakubowi,  <i gniew jeszcze powstał przeciw Izraelowi,>
Psalmy 78 22 że nie uwierzyli w Boga  i nie zaufali Jego pomocy.
Psalmy 78 23 Potem z góry wydał rozkaz chmurom i bramy nieba otworzył,
Psalmy 78 24 i spuścił jak deszcz mannę do jedzenia: dał im zboże z nieba.
Psalmy 78 25 Człowiek chleb mocarzy spożywał — żywności zesłał im do syta.
Psalmy 78 26 Wzbudził na niebie wicher od wschodu  i mocą swą przywiódł wiatr południowy.
Psalmy 78 27 I zesłał na nich mięso jak kurzawę i ptaki skrzydlate jak morski piasek.
Psalmy 78 28 Sprawił, że pospadały na ich obóz dokoła ich namiotów.
Psalmy 78 29 Jedli więc i nasycili się w pełni, i zaspokoił ich pożądanie.
Psalmy 78 30 Jeszcze nie zaspokoili swego pożądania i pokarm był jeszcze w ich ustach,
Psalmy 78 31 gdy się rozżarzył przeciw nim gniew Boży: zabił ich dostojników,  a młodzieńców Izraela powalił.
Psalmy 78 32 Jednakże nadal grzeszyli  i nie wierzyli Jego cudom.
Psalmy 78 33 Szybko ich dni zakończył i lata ich nagłą zatratą.
Psalmy 78 34 Gdy ich zabijał, szukali Go, nawracali się i znów szukali Boga.
Psalmy 78 35 I przypominali sobie, że Bóg jest dla nich skałą, że Bóg Najwyższy ich Zbawicielem.
Psalmy 78 36 Lecz oszukiwali Go swymi ustami i kłamali Mu swoim językiem.
Psalmy 78 37 Ich serce nie trwało przy Nim, w przymierzu z Nim nie byli stali.
Psalmy 78 38 On jednak litując się odpuszczał winę, a nie wytracał i często odwracał swój gniew,  i nie pobudzał całej swej zapalczywości.
Psalmy 78 39 Przypominał sobie, że są tylko ciałem  i tchnieniem, które odchodzi, a nie wraca.
Psalmy 78 40 Ileż razy drażnili Go w pustyni i zasmucali Go na pustkowiu!
Psalmy 78 41 I ponownie Boga wystawiali na próbę,  gniewali Świętego Izraela.
Psalmy 78 42 Nie pamiętali Jego ręki —  dnia, w którym ich wybawił z ręki przeciwnika,
Psalmy 78 43 kiedy czynił w Egipcie swe znaki i swoje cuda na polu Soanu,
Psalmy 78 44 i rzeki ich w krew zamienił,  i ich strumienie, aby pić nie mogli.
Psalmy 78 45 Nasłał na nich muchy, które ich kąsały, i zgubne dla nich żaby.
Psalmy 78 46 Ich zbiory wydał owadom,  a owoc ich pracy szarańczy.
Psalmy 78 47 Poraził gradem ich winnice, a szronem ich sykomory.
Psalmy 78 48 Ich bydło wydał na pastwę zarazy, a na pastwę choroby ich trzody.
Psalmy 78 49 Zesłał na nich żar swojego gniewu: oburzenie, zapalczywość i udrękę — orszak zwiastunów klęski.
Psalmy 78 50 Otworzył drogę dla swego gniewu: nie zachował ich od śmierci,  ich życie wydał zarazie.
Psalmy 78 51 I poraził w Egipcie wszystko pierworodne, pierwsze ich płody w namiotach Chama.
Psalmy 78 52 A swój lud wyprowadził jak owce i powiódł w pustyni jak trzodę.
Psalmy 78 53 Wiódł ich bezpiecznie, tak że się nie bali, a ich wrogów przykryło morze.
Psalmy 78 54 Wprowadził ich do swej ziemi świętej, do gór, które nabyła Jego prawica;
Psalmy 78 55 i wygnał przed nimi narody,  a im losem wyznaczył dziedzictwo  i w namiotach tamtych osadził szczepy Izraela.
Psalmy 78 56 Ale wystawiali na próbę i drażnili Boga Najwyższego, i Jego przykazań nie strzegli.
Psalmy 78 57 Odstępowali zdradziecko jak ich ojcowie, byli zmienni jak łuk zawodny.
Psalmy 78 58 Pobudzali Go do gniewu przez swoje wyżyny3
Psalmy 78 59 Bóg usłyszał i zapłonął gniewem, i zupełnie odrzucił Izraela.
Psalmy 78 60 I porzucił mieszkanie w Szilo, przybytek, gdzie mieszkał wśród ludzi.
Psalmy 78 61 I oddał swoją moc w niewolę, a swą chwałę w ręce nieprzyjaciół.
Psalmy 78 62 I wydał pod miecz swój naród,  i rozjątrzył się na swoje dziedzictwo.
Psalmy 78 63 Młodzieńców ich pochłonął ogień,  a nad ich pannami nie śpiewano pieśni weselnych.
Psalmy 78 64 Ich kapłani poginęli od miecza,  a ich wdowy nie mogły lamentować.
Psalmy 78 65 Lecz Pan się ocknął jak ze snu, jak wojownik winem zmożony.
Psalmy 78 66 I poraził od tyłu swych nieprzyjaciół: wieczystą sromotą ich okrył.
Psalmy 78 67 Odrzucił namiot Józefa  i nie wybrał szczepu Efraima.
Psalmy 78 68 Lecz wybrał pokolenie Judy, górę Syjon, którą umiłował.
Psalmy 78 69 I wzniósł swoją świątynię jak wysokie niebo, jak ziemię, którą ugruntował na wieki.
Psalmy 78 70 Wybrał swego sługę Dawida  i wziął go od owczych zagród:
Psalmy 78 71 powołał go, gdy chodził za karmiącymi [owcami], by pasł Jakuba, lud Jego,  i Izraela, Jego dziedzictwo.
Psalmy 78 72 On ich pasł w prawości swego serca  i roztropnie prowadził swoimi rękoma.

Psalmy 79  1 Psalm. Asafowy.  Boże, poganie przyszli do Twego dziedzictwa, zbezcześcili Twój święty przybytek, Jeruzalem obrócili w ruiny.
Psalmy 79  2 Ciała sług Twoich wydali  na pastwę ptakom powietrznym, zwierzętom ziemskim ciała Twoich świętych.
Psalmy 79  3 Ich krew rozlali jak wodę wokół Jeruzalem  i nie było komu pogrzebać.
Psalmy 79  4 Staliśmy się przedmiotem wzgardy dla naszych sąsiadów, igraszką i pośmiewiskiem dla otaczających.
Psalmy 79  5 Dokądże, Jahwe? Czy wiecznie będziesz się gniewał? Czy Twoja zapalczywość będzie gorzeć jak ogień?
Psalmy 79  6 Wylej gniew Twój na ludy, które Cię nie uznają,  na królestwa,  co nie wzywają Twojego imienia.
Psalmy 79  7 Albowiem pożarli Jakuba i spustoszyli jego siedzibę.
Psalmy 79  8 Nie pamiętaj nam win naszych przodków,  niech rychło przyjdzie ku nam miłosierdzie Twoje: bo bardzo jesteśmy słabi.
Psalmy 79  9 Wspomóż nas, Boże zbawienia naszego, przez wzgląd na chwałę Twojego imienia, i wyzwól nas, i odpuść nasze grzechy przez wzgląd na Twoje imię.
Psalmy 79 10 Dlaczego mają mówić poganie: "Gdzie jest ich Bóg?"  Niech stanie się jawną wśród pogan i na oczach pysznych pomsta za krew Twoich sług, którą przelano.
Psalmy 79 11 Niech jęk pojmanych dojdzie do Ciebie; mocą Twojego ramienia oszczędź  na śmierć skazanych.
Psalmy 79 12 I odpłać sąsiadom naszym siedmiokrotnie w ich zanadrze za zniewagę, którą Tobie, Panie, wyrządzili.
Psalmy 79 13 My zaś, lud Twój i owce Twej trzody, będziemy Tobie dziękować na wieki  i przez pokolenia głosić Twoją chwałę.

Psalmy 80  1 Kierownikowi chóru. Na melodię: "Lilie świadectwa...". Asafowy. Psalm.
Psalmy 80  2 Posłuchaj, Pasterzu Izraela,  Ty, co jak trzodę wiedziesz ród Józefa.  Ty, który zasiadasz nad cherubami, zabłyśnij,
Psalmy 80  3 przed Efraimem, Beniaminem i Manassesem. Wzbudź Twą potęgę  i przyjdź nam na pomoc!
Psalmy 80  4 O Boże, odnów nas  i okaż Twe pogodne oblicze, abyśmy doznali zbawienia.
Psalmy 80  5 Jahwe, Boże Zastępów,  jak długo gniewać się będziesz, choć lud Twój się modli?
Psalmy 80  6 Nakarmiłeś go chlebem płaczu i obficie napoiłeś go łzami.
Psalmy 80  7 Zrobiłeś z nas powód zwady dla naszych sąsiadów, a wrogowie nasi z nas szydzą.
Psalmy 80  8 Boże Zastępów, odnów nas  i okaż Twe pogodne oblicze, abyśmy doznali zbawienia.
Psalmy 80  9 Wyrwałeś winorośl z Egiptu, wygnałeś pogan, a ją zasadziłeś.
Psalmy 80 10 Grunt dla niej przygotowałeś,  a ona zapuściła korzenie  i napełniła ziemię.
Psalmy 80 11 Góry okryły się jej cieniem,  a cedry Boże jej gałęźmi.
Psalmy 80 12 Swe latorośle rozpostarła aż do Morza, a swoje pędy aż do Rzeki.
Psalmy 80 13 Dlaczego jej mury zburzyłeś,  tak że zrywa z niej [grona] każdy, kto przechodzi drogą,
Psalmy 80 14 że ją niszczy dzik leśny,  a polne zwierzęta obgryzają?
Psalmy 80 15 Powróć, o Boże Zastępów!  Wejrzyj z nieba, zobacz  i nawiedź tę winorośl.
Psalmy 80 16 I chroń tę, którą zasadziła Twa prawica,  <latorośl, którą umocniłeś dla siebie.>
Psalmy 80 17 Ci, którzy ją spalili ogniem i wycięli, niech zginą od grozy Twojego oblicza.
Psalmy 80 18 Niech ręka Twoja będzie nad mężem Twej prawicy,  nad synem człowieczym, któregoś utwierdził dla siebie.
Psalmy 80 19 Nie odstąpimy już więcej od Ciebie;  zachowaj nas przy życiu, byśmy wzywali Twojego imienia.
Psalmy 80 20 Jahwe, Boże Zastępów, odnów nas  i ukaż Twe pogodne oblicze, abyśmy doznali zbawienia.

Psalmy 81  1 Kierownikowi chóru. Na melodię z Gat. Asafowy.
Psalmy 81  2 Radośnie śpiewajcie Bogu, naszej mocy, wykrzykujcie Bogu Jakuba.
Psalmy 81  3 Zacznijcie śpiew i w bęben uderzcie, w harfę słodko dźwięczącą i lirę.
Psalmy 81  4 Dmijcie w róg na nowiu, podczas pełni, w nasz dzień uroczysty.
Psalmy 81  5 Bo to jest ustawa w Izraelu, przykazanie Boga Jakubowego.
Psalmy 81  6 To prawo ustanowił dla Józefa,  gdy wyruszał przeciw ziemi egipskiej. Słyszę język nieznany:
Psalmy 81  7 "Uwolniłem od brzemienia jego barki: jego ręce porzuciły kosze.
Psalmy 81  8 W ucisku wołałeś, a Ja cię ratowałem, odpowiedziałem ci z grzmiącej chmury,  doświadczyłem cię przy wodach Meriba. Sela
Psalmy 81  9 Słuchaj, mój ludu, chcę cię napomnieć: obyś posłuchał Mnie, Izraelu!
Psalmy 81 10 Nie będzie u ciebie boga obcego, cudzemu bogu nie będziesz oddawał pokłonu.
Psalmy 81 11 Ja jestem Jahwe, twój Bóg,  który cię wyprowadził z ziemi egipskiej; otwórz szeroko usta, abym je napełnił.
Psalmy 81 12 Lecz mój lud nie posłuchał mego głosu: Izrael nie był Mi posłuszny.
Psalmy 81 13 Pozostawiłem ich przeto twardości ich serca: niech postępują według swych zamysłów!
Psalmy 81 14 Gdyby mój lud Mnie posłuchał, a Izrael kroczył moimi drogami:
Psalmy 81 15 natychmiast zgniótłbym ich wrogów  i obróciłbym rękę na ich przeciwników.
Psalmy 81 16 Nienawidzący Jahwe schlebialiby Jemu, a czas ich [kary] trwałby na wieki.
Psalmy 81 17 Jego zaś bym karmił tłuszczem pszenicy i sycił miodem z opoki".

Psalmy 82  1 Psalm. Asafowy.  Bóg powstaje w zgromadzeniu bogów, pośrodku bogów sąd odbywa:
Psalmy 82  2 "Dokądże będziecie sądzić niegodziwie  i trzymać stronę występnych?" Sela
Psalmy 82  3 Ujmijcie się za sierotą i uciśnionym,  wymierzcie sprawiedliwość nieszczęśliwemu i ubogiemu.
Psalmy 82  4 Uwolnijcie uciśnionego i nędzarza, wyrwijcie go z ręki występnych.
Psalmy 82  5 Lecz oni nie pojmują i nie rozumieją, błąkają się w ciemnościach:  cała ziemia chwieje się w posadach.
Psalmy 82  6 Ja rzekłem: "Jesteście bogami  i wszyscy — synami Najwyższego.
Psalmy 82  7 Lecz wy pomrzecie jak ludzie,  jak jeden mąż, książęta, poupadacie".
Psalmy 82  8 O Boże, powstań, odbądź sąd nad ziemią, bo wszelkie narody są Twoją własnością.

Psalmy 83  1 Pieśń. Psalm. Asafowy.
Psalmy 83  2 O Boże, nie trwaj w milczeniu, nie milcz i nie spoczywaj, Boże!
Psalmy 83  3 Bo oto burzą się Twoi wrogowie  i podnoszą głowę ci, którzy Cię nienawidzą.
Psalmy 83  4 Knują spisek przeciwko Twojemu ludowi, zmawiają się przeciw tym, których strzeżesz.
Psalmy 83  5 "Pójdźcie — mówią — wytraćmy ich spośród narodów, by więcej nie wspominano imienia Izraela".
Psalmy 83  6 Zaiste, zmawiają się jednomyślnie  i przeciw Tobie zawierają przymierze:
Psalmy 83  7 Namioty Edomu z Izmaelitami, Moab i Hagryci,
Psalmy 83  8 Gebal, Ammon i Amalek,  kraj Filistynów i mieszkańcy Tyru.
Psalmy 83  9 Także Asyryjczycy połączyli się z nimi,  dla synów Lota stali się ramieniem. Sela
Psalmy 83 10 Uczyń im jak Madianitom i Siserze, jak Jabinowi nad potokiem Kiszon,
Psalmy 83 11 którzy polegli pod Endor, stali się nawozem dla ziemi.
Psalmy 83 12 Z ich książętami postąp jak z Orebem, jak z Zeebem, z Zebachem i z Salmunną, z wszystkimi ich przywódcami,
Psalmy 83 13 którzy mówili: "Zagarnijmy dla siebie kraj Boga".
Psalmy 83 14 O Boże mój, uczyń ich podobnymi do ździebeł ostu, do plew gnanych wichurą.
Psalmy 83 15 Jak ogień pożera lasy, jak pożoga wypala góry,
Psalmy 83 16 tak ich ścigaj Twoją nawałnicą  i burzą Twoją spraw ich w zamieszanie!
Psalmy 83 17 Okryj hańbą ich oblicze,  aby szukali imienia Twego, Jahwe.
Psalmy 83 18 Niech wstyd i trwoga ogarną ich na zawsze, niech będą pohańbieni i zginą.
Psalmy 83 19 Niechaj poznają Ciebie i wiedzą, że Ty masz na imię Jahwe, że tylko sam jesteś najwyższy nad całą ziemią..

Psalmy 84  1 Kierownikowi chóru. Na melodię z Gat. Synów Koracha. Psalm.
Psalmy 84  2 Jak miłe są przybytki Twoje, Jahwe Zastępów!
Psalmy 84  3 Dusza moja pragnie i tęskni do przedsieni Jahwe.  Moje serce i ciało radośnie wołają do Boga żywego.
Psalmy 84  4 Nawet wróbel dom sobie znajduje i jaskółka gniazdo,  gdzie złoży swe pisklęta:  przy Twoich ołtarzach, Jahwe Zastępów,  mój Królu i mój Boże!
Psalmy 84  5 Błogosławieni, którzy mieszkają w domu Twoim, Panie,  nieustannie Cię wychwalają. Sela
Psalmy 84  6 Błogosławieni, których moc jest w Tobie, którzy zachowują ufność w swym sercu.
Psalmy 84  7 Przechodząc doliną Baka, przemieniają ją w źródło,  a wczesny deszcz błogosławieństwem ją okryje.
Psalmy 84  8 Z mocy w moc wzrastać będą:  Boga <nad bogami> ujrzą na Syjonie.
Psalmy 84  9 Jahwe Zastępów, usłysz moją modlitwę;  nakłoń ucha, Boże Jakuba. Sela
Psalmy 84 10 Spojrzyj, puklerzu nasz, Boże, i wejrzyj na oblicze Twego Pomazańca.
Psalmy 84 11 Zaiste jeden dzień w przybytkach Twoich lepszy jest niż innych tysiące; wolę stać w progu mojego Boga, niż mieszkać w namiotach grzeszników.
Psalmy 84 12 Bo Jahwe Bóg jest słońcem i tarczą: Jahwe hojnie darzy łaską i chwałą, nie odmawia dobrodziejstw postępującym nienagannie.
Psalmy 84 13 Jahwe Zastępów,  błogosławiony człowiek, który ufa Tobie!

Psalmy 85  1 Kierownikowi chóru. Synów Koracha. Psalm.
Psalmy 85  2 Łaskawym się okazałeś, Jahwe, dla Twej ziemi; odmieniłeś los Jakuba,
Psalmy 85  3 odpuściłeś winę Twojemu ludowi;  zakryłeś wszystkie ich grzechy. Sela
Psalmy 85  4 Powściągnąłeś całe zagniewanie Twoje,  zaniechałeś zapalczywości Twojego gniewu.
Psalmy 85  5 Odnów nas, Boże, nasz Zbawco,  i zaniechaj Twego oburzenia na nas.
Psalmy 85  6 Czyż będziesz na nas gniewał się na wieki,  czy gniew Twój rozciągniesz na wszystkie pokolenia?
Psalmy 85  7 Czyż to nie Ty przywrócisz nam życie, aby Twój lud weselił się w Tobie?
Psalmy 85  8 Okaż nam, Jahwe, swoją łaskawość i daj nam swoje zbawienie.
Psalmy 85  9 Chciałbym słuchać tego, co mówi Bóg Jahwe:  oto ogłasza pokój  ludowi swemu i świętym swoim:  niech się nie stają znów nierozsądni.
Psalmy 85 10 Zaiste, bliskie jest Jego zbawienie dla tych, którzy się Go boją,  tak iż chwała zamieszka w naszej ziemi.
Psalmy 85 11 Łaskawość i wierność spotkają się z sobą,  ucałują się sprawiedliwość i pokój.
Psalmy 85 12 Wierność z ziemi wyrośnie,  a sprawiedliwość wychyli się z nieba.
Psalmy 85 13 Jahwe sam obdarzy szczęściem  a nasza ziemia wyda swój owoc
Psalmy 85 14 Sprawiedliwość pójdzie przed Nim,  po śladach Jego kroków — zbawienie.

Psalmy 86  1 Prośba. Dawidowy.  Nakłoń swe ucho, wysłuchaj mnie, Jahwe, bo jestem nędzny i ubogi.
Psalmy 86  2 Strzeż mojego życia, bo jestem pobożny, zbaw sługę Twego, który ufa Tobie.  Ty jesteś Bogiem moim,
Psalmy 86  3 Panie, zmiłuj się nade mną,  bo nieustannie wołam do Ciebie.
Psalmy 86  4 Rozraduj życie swego sługi,  bo ku Tobie, Panie, wznoszę moją duszę.
Psalmy 86  5 Ty bowiem, Panie, jesteś dobry i pełen przebaczenia, pełen łaskawości dla wszystkich, którzy Cię wzywają.
Psalmy 86  6 Wysłuchaj, Jahwe, modlitwę moją i zważ na głos mojej prośby.
Psalmy 86  7 Wołam do Ciebie w dniu mego utrapienia, bo Ty mnie wysłuchujesz.
Psalmy 86  8 Nie ma wśród bogów równego Tobie, Panie, ani czegoś takiego jak Twoje dzieło.
Psalmy 86  9 Przyjdą wszystkie ludy, które stworzyłeś, i Tobie, Panie, pokłon oddadzą,  i będą sławiły Twe imię.
Psalmy 86 10 Boś Ty jest wielki i działasz cuda: tylko Ty jesteś Bogiem.
Psalmy 86 11 Naucz mię, Jahwe, Twej drogi,  bym postępował według Twojej prawdy;  skłoń moje serce ku bojaźni Twojego imienia.
Psalmy 86 12 Będę Cię chwalił, Panie, mój Boże, z całego serca mojego i na wieki będę sławił Twe imię,
Psalmy 86 13 bo wielkie było dla mnie Twoje miłosierdzie i życie moje wyrwałeś z głębin Szeolu.
Psalmy 86 14 O Boże, pyszni przeciw mnie powstali  i zgraja gwałtowników czyha na me życie, a nie mają względu na Ciebie.
Psalmy 86 15 Ale Ty, Panie, jesteś Bogiem miłosiernym i łaskawym, nieskorym do gniewu, bardzo łagodnym i wiernym.
Psalmy 86 16 Zwróć się ku mnie i zmiłuj się nade mną; udziel Twej siły słudze swojemu  i ocal syna swej służebnicy.
Psalmy 86 17 Uczyń dla mnie znak — zapowiedź pomyślności, ażeby ci, którzy mnie nienawidzą, ujrzeli ze wstydem żeś Ty, Jahwe, mi pomógł i pocieszył mnie.

Psalmy 87  1 Synów Koracha. Psalm. Pieśń.  Budowla Jego jest na świętych górach:
Psalmy 87  2 Jahwe miłuje bramy Syjonu bardziej niż wszystkie namioty Jakuba.
Psalmy 87  3 Wspaniałe rzeczy głoszą o tobie,  o miasto Boże! Sela
Psalmy 87  4 Wymienię Rahab i Babel wśród tych, co mnie znają; oto Filistyni i Tyr razem z Kusz:  "Ten [i ten] się tam urodził".
Psalmy 87  5 O Syjonie zaś powie: "Każdy na nim się narodził, a Najwyższy sam go umacnia".
Psalmy 87  6 Jahwe spisując wylicza narody:  "Ten się tam urodził". Sela
Psalmy 87  7 I zaśpiewają jak tancerze:  "W tobie są wszystkie me źródła".

Psalmy 88  1 Pieśń. Psalm. Synów Koracha. Kierownikowi chóru. Według [melodii] "Machalat" śpiewać.* Pieśń pouczająca. Hemana Ezrachity.
Psalmy 88  2 Jahwe, mój Boże, za dnia wołam,  nocą się żalę przed Tobą.
Psalmy 88  3 Niech dojdzie do Ciebie moja modlitwa, nakłoń swego ucha na moje wołanie.
Psalmy 88  4 Bo dusza moja jest nasycona nieszczęściami, a życie moje zbliża się do Szeolu.
Psalmy 88  5 Zaliczają mnie do tych, co schodzą do grobu, stałem się podobny do męża bezsilnego.
Psalmy 88  6 Moje posłanie jest między zmarłymi, tak jak zabitych, którzy leżą w grobie, o których już nie pamiętasz,  którzy wypadli z Twojej ręki.
Psalmy 88  7 Umieściłeś mię w dole głębokim, w ciemnościach, w przepaści.
Psalmy 88  8 Ciąży nade mną Twoje oburzenie.  Sprawiłeś, że wszystkie Twe fale mnie dosięgły. Sela
Psalmy 88  9 Oddaliłeś ode mnie moich znajomych, uczyniłeś mnie dla nich ohydnym, jestem zamknięty, bez wyjścia.
Psalmy 88 10 Moje oko słabnie od nieszczęścia, codziennie wołam do Ciebie, Jahwe, do Ciebie ręce wyciągam.
Psalmy 88 11 Czy dla cieniów czynisz cuda?  Czy zmarli wstaną i będą Cię sławić?
Psalmy 88 12 Czy to w grobie się opowiada o Twojej łasce, a w Szeolu5
Psalmy 88 13 Czy Twoje cuda ukazują się w ciemnościach, a sprawiedliwość Twoja w ziemi zapomnienia?
Psalmy 88 14 Ja zaś, o Jahwe, wołam do Ciebie  i rano modlitwa moja niech do Ciebie dotrze.
Psalmy 88 15 Czemu odrzucasz mię, Jahwe, ukrywasz oblicze swoje przede mną?
Psalmy 88 16 Ja jestem biedny i od dzieciństwa na progu śmierci, dźwigałem grozę Twoją i mdlałem.
Psalmy 88 17 Nade mną przeszły Twe gniewy i zgubiły mnie Twoje groźby.
Psalmy 88 18 Otaczają mnie nieustannie jak woda; okrążają mnie wszystkie naraz.
Psalmy 88 19 Odsunąłeś ode mnie przyjaciół i towarzyszy: domownikami moimi stały się ciemności.

Psalmy 89  1 Pieśń pouczająca. Etana Ezrachity.
Psalmy 89  2 Na wieki będę opiewał łaski Jahwe,  moimi ustami będę głosił Twą wierność przez wszystkie pokolenia,
Psalmy 89  3 albowiem powiedziałeś: "Na wieki ugruntowana jest łaska", utrwaliłeś swoją wierność w niebiosach.
Psalmy 89  4 "Zawarłem przymierze z moim wybrańcem; przysiągłem słudze memu, Dawidowi:
Psalmy 89  5 Utrwalę na wieki twoje potomstwo i tron twój założę na wszystkie pokolenia". Sela
Psalmy 89  6 Niebiosa wysławiają cuda Twoje, Jahwe,  i wierność Twoją w zgromadzeniu świętych.
Psalmy 89  7 Bo któż na obłokach będzie równy Jahwe,  któż wśród synów Bożych będzie do Jahwe podobny?
Psalmy 89  8 Bóg w gronie świętych przejmuje bojaźnią,  większy od wszystkich wokół Niego — przyprawia o drżenie.
Psalmy 89  9 Jahwe, Boże Zastępów, któż równy jest Tobie?  Potężny jesteś, Jahwe, a wierność Twoja w krąg Ciebie otacza.
Psalmy 89 10 Ty ujarzmiasz pyszne morze,  Ty poskramiasz jego wzdęte bałwany.
Psalmy 89 11 Ty podeptałeś Rahaba jak padlinę,  rozproszyłeś Twych wrogów możnym Twym ramieniem.
Psalmy 89 12 Twoje jest niebo i Twoja jest ziemia;  Ty założyłeś świat wraz z tym, co go napełnia;
Psalmy 89 13 Ty stworzyłeś północ i południe;  Tabor i Hermon wykrzykują radośnie na cześć Twego imienia.
Psalmy 89 14 Ty masz ramię pełne potęgi,  mocna jest ręka Twoja i Twoja prawica wzniesiona.
Psalmy 89 15 Podstawą Twego tronu sprawiedliwość i prawo; przed Tobą kroczą łaska i wierność.
Psalmy 89 16 Błogosławiony lud, co umie się radować. Chodzą, o Jahwe, w świetle Twego oblicza,
Psalmy 89 17 cieszą się zawsze Twoim imieniem.  wywyższa ich Twoja sprawiedliwość.
Psalmy 89 18 Bo Ty jesteś blaskiem ich potęgi,  a dzięki Twej przychylności moc nasza się wznosi.
Psalmy 89 19 Bo puklerz nasz należy do Jahwe, a król nasz do Świętego Izraela.
Psalmy 89 20 Mówiłeś niegdyś w widzeniu  do świętych Twoich i powiedziałeś: "Włożyłem na głowę mocarza koronę; wyniosłem wybrańca z ludu.
Psalmy 89 21 Znalazłem Dawida, sługę mojego, namaściłem go świętym olejem moim,
Psalmy 89 22 aby ręka moja zawsze z nim była i umacniało go moje ramię.
Psalmy 89 23 Nie zwiedzie go nieprzyjaciel ani nie pognębi go złośnik.
Psalmy 89 24 Lecz zetrę przed nim jego przeciwników, porażę tych, co go nienawidzą.
Psalmy 89 25 Z nim moja wierność i łaska;  w moim imieniu moc jego się wzniesie.
Psalmy 89 26 I rękę jego wyciągnę na morze, a prawicę jego na rzeki.
Psalmy 89 27 On będzie wołał do Mnie: "Ty jesteś moim Ojcem, Bogiem moim i skałą mojego ocalenia".
Psalmy 89 28 A Ja go ustanowię pierworodnym, największym wśród królów ziemi.
Psalmy 89 29 Zachowam dla niego łaskawość swą na wieki i wierne będzie moje z nim przymierze.
Psalmy 89 30 Sprawię, że potomstwo jego będzie wieczne, a jego tron — [trwały] jak dni nieba.
Psalmy 89 31 A jeśli synowie jego porzucą moje prawo  i nie będą postępować według mych przykazań,
Psalmy 89 32 jeżeli naruszą moje ustawy  i nie będą pełnili moich rozkazów,
Psalmy 89 33 ukarzę rózgą ich przewinienia, a winę ich biczami;
Psalmy 89 34 lecz nie odejmę mu łaski mojej  i nie zawiodę w mojej wierności.
Psalmy 89 35 Nie zbezczeszczę mojego przymierza ani nie zmienię słowa ust moich.
Psalmy 89 36 Raz przysiągłem na moją świętość: na pewno nie skłamię Dawidowi.
Psalmy 89 37 Potomstwo jego trwać będzie wiecznie  i tron jego będzie przede Mną jak słońce,
Psalmy 89 38 jak księżyc, co pozostaje na wieki,  a świadek w chmurach jest wierny". Sela
Psalmy 89 39 A jednak odpędziłeś i odrzuciłeś, rozgniewałeś się na Twego pomazańca.
Psalmy 89 40 Zerwałeś przymierze z Twoim sługą, poniżyłeś w proch jego diadem.
Psalmy 89 41 Porozwalałeś wszystkie jego mury, obróciłeś w gruzy jego twierdze.
Psalmy 89 42 Ograbili go wszyscy przechodzący drogą, stał się pośmiewiskiem dla swoich sąsiadów.
Psalmy 89 43 Podniosłeś prawicę jego nieprzyjaciół; radością napełniłeś wszystkich jego wrogów.
Psalmy 89 44 Także cofnąłeś jego miecz przed napastnikiem, nie pozwoliłeś mu ostać się w walce,
Psalmy 89 45 pozbawiłeś blasku jego berło  i wywróciłeś tron jego na ziemię.
Psalmy 89 46 Skróciłeś dni jego młodości,  okryłeś go niesławą. Sela
Psalmy 89 47 Jak długo, Jahwe? Czy zawsze będziesz się ukrywał? Czy Twoje oburzenie będzie płonąć jak ogień?
Psalmy 89 48 Pamiętaj, jak krótkie jest moje życie, jak znikomymi stworzyłeś wszystkich ludzi.
Psalmy 89 49 Czy jest ktoś, kto by żył, a nie zaznał śmierci,  kto by życie swe wyrwał spod władzy Szeolu? Sela
Psalmy 89 50 Gdzież są, o Panie, Twoje dawne łaski,  które zaprzysiągłeś Dawidowi na swoją wierność?
Psalmy 89 51 Pomnij, o Panie, na zniewagę sług Twoich: noszę w mym zanadrzu całą wrogość pogan,
Psalmy 89 52 z jaką ubliżają przeciwnicy Twoi, Jahwe,  z jaką ubliżają krokom Twego pomazańca.
Psalmy 89 53 Niech będzie błogosławiony Jahwe na wieki! Amen. Amen.

Psalmy 90  1 Błaganie Mojżesza, męża Bożego.  Panie, Ty dla nas byłeś ucieczką z pokolenia na pokolenie.
Psalmy 90  2 Zanim góry narodziły się w bólach, nim ziemia i świat powstały,  od wieku po wiek Ty jesteś Bogiem.
Psalmy 90  3 W proch każesz powracać śmiertelnym, i mówisz: "Synowie ludzcy, wracajcie!"
Psalmy 90  4 Bo tysiąc lat w Twoich oczach  jest jak wczorajszy dzień, który minął, niby straż nocna.
Psalmy 90  5 Porywasz ich: stają się jak sen poranny, jak trawa, co rośnie:
Psalmy 90  6 rankiem kwitnie i jest zielona, wieczorem więdnie i usycha.
Psalmy 90  7 Zaiste, Twój gniew nas niszczy, trwoży nas Twe oburzenie.
Psalmy 90  8 Stawiasz przed sobą nasze winy,  nasze skryte grzechy w świetle Twojego oblicza.
Psalmy 90  9 Bo wszystkie dni nasze mijają w Twoim gniewie; kończymy nasze lata jak westchnienie.
Psalmy 90 10 Miarą naszych lat jest lat siedemdziesiąt lub, gdy jesteśmy mocni, osiemdziesiąt; a większość z nich to trud i marność: bo szybko mijają, my zaś odlatujemy.
Psalmy 90 11 Któż potrafi zważyć ogrom Twojego gniewu  i kto może doświadczyć mocy Twego oburzenia?
Psalmy 90 12 Naucz nas liczyć dni nasze, abyśmy osiągnęli mądrość serca.
Psalmy 90 13 Powróć, o Jahwe, dokądże jeszcze... I bądź litościwy dla sług Twoich.
Psalmy 90 14 Nasyć nas z rana swoją łaskawością,  abyśmy przez wszystkie dni nasze mogli się radować i cieszyć.
Psalmy 90 15 Daj radość według [miary] dni, w których nas przygniotłeś, i lat, w których zaznaliśmy niedoli.
Psalmy 90 16 Niech sługom Twoim ukaże się Twe dzieło, a chwała Twoja nad ich synami.
Psalmy 90 17 A dobroć Pana Boga naszego niech będzie nad nami! I wspieraj pracę rąk naszych,  wspieraj dzieło rąk naszych.

Psalmy 91  1 Kto przebywa w pieczy Najwyższego i mieszka w cieniu Wszechmocnego,
Psalmy 91  2 mówi do Jahwe: "Ucieczko moja i Twierdzo, mój Boże, któremu ufam".
Psalmy 91  3 Bo On sam cię wyzwoli z sideł myśliwego  i od zgubnego słowa.
Psalmy 91  4 Okryje cię swymi piórami  i schronisz się pod Jego skrzydła: Jego wierność to puklerz i tarcza.
Psalmy 91  5 W nocy nie ulękniesz się strachu ani za dnia — lecącej strzały,
Psalmy 91  6 ani zarazy, co idzie w mroku, ni moru, co niszczy w południe.
Psalmy 91  7 Choć tysiąc padnie u twego boku,  a dziesięć tysięcy po twojej prawicy: ciebie to nie spotka.
Psalmy 91  8 Ty ujrzysz na własne oczy:  będziesz widział odpłatę daną grzesznikom.
Psalmy 91  9 Albowiem Jahwe jest twoją ucieczką, jako obrońcę wziąłeś sobie Najwyższego.
Psalmy 91 10 Niedola nie przystąpi do ciebie,  a cios nie spotka twojego namiotu,
Psalmy 91 11 bo swoim aniołom dał rozkaz o tobie,  aby cię strzegli na wszystkich twych drogach.
Psalmy 91 12 Na rękach będą cię nosili,  abyś nie uraził swej stopy o kamień.
Psalmy 91 13 Będziesz stąpał po wężach i żmijach,  a lwa i smoka będziesz mógł podeptać.
Psalmy 91 14 Ja go wybawię, bo przylgnął do Mnie; osłonię go, bo uznał moje imię.
Psalmy 91 15 Będzie Mnie wzywał, a Ja go wysłucham i będę z nim w utrapieniu,  wyzwolę go i sławą obdarzę.
Psalmy 91 16 Nasycę go długim życiem  i ukażę mu moje zbawienie.

Psalmy 92  1 Psalm. Pieśń. Na dzień szabatu.
Psalmy 92  2 Dobrze jest dziękować Jahwe i śpiewać imieniu Twemu, Najwyższy;
Psalmy 92  3 głosić z rana Twoją łaskawość, a wierność Twoją nocami
Psalmy 92  4 na harfie dziesięciostrunnej i lirze i pieśnią przy dźwiękach cytry.
Psalmy 92  5 Bo uweselasz mnie, Jahwe, Twoimi czynami, raduję się dziełami rąk Twoich.
Psalmy 92  6 Jakże wielkie są dzieła Twe, Jahwe, bardzo głębokie Twe myśli!
Psalmy 92  7 Człowiek nierozumny ich nie zna, a głupiec ich nie pojmuje.
Psalmy 92  8 Chociaż występni pienią się jak zielsko i złoczyńcy jaśnieją przepychem,  i tak [idą] na wieczną zagładę.
Psalmy 92  9 Ty zaś, o Jahwe, na wieki jesteś wywyższony.
Psalmy 92 10 Bo oto wrogowie Twoi, Jahwe, bo oto wrogowie Twoi poginą; rozproszą się wszyscy złoczyńcy.
Psalmy 92 11 Wywyższyłeś mój róg jak u bawołu, skropiłeś mnie świeżym olejkiem.
Psalmy 92 12 Oko moje patrzy na nieprzyjaciół, <tych, co powstają na mnie.> Słuchają moje uszy moich przeciwników.
Psalmy 92 13 Sprawiedliwy zakwitnie jak palma, rozrośnie się jak cedr na Libanie.
Psalmy 92 14 Zasadzeni w domu Jahwe,  rozkwitną na dziedzińcach naszego Boga.
Psalmy 92 15 Wydadzą owoc nawet i w starości, pełni soków i zawsze żywotni,
Psalmy 92 16 aby świadczyć, że Jahwe jest sprawiedliwy, moja Skała — nie ma w Nim nieprawości.

Psalmy 93  1 Jahwe króluje, oblókł się w majestat,  Jahwe przywdział potęgę i nią się przepasał; tak utwierdził świat, że się nie zachwieje.
Psalmy 93  2 Twój tron niewzruszony od wieczności, Ty jesteś od wieków, <o Boże>.
Psalmy 93  3 Podnoszą rzeki, o Jahwe, rzeki swój głos podnoszą, rzeki swój szum podnoszą.
Psalmy 93  4 Ponad szum wód rozległych, ponad potęgę morskiej kipieli potężny jest Jahwe na wysokościach.
Psalmy 93  5 Świadectwa Twoje są bardzo godne wiary; domowi Twojemu przystoi świętość  po wszystkie dni, o Jahwe.

Psalmy 94  1 Boże, Mścicielu, Jahwe, Boże, Mścicielu, ukaż się!
Psalmy 94  2 Powstań Ty, który sądzisz ziemię, daj pysznym odpłatę.
Psalmy 94  3 Jak długo występni, o Jahwe,  jak długo będą się chełpić występni,
Psalmy 94  4 będą pleść i gadać bezczelnie,  i chwalić się będą wszyscy złoczyńcy?
Psalmy 94  5 Lud Twój, o Jahwe, depczą  i uciskają Twoje dziedzictwo,
Psalmy 94  6 mordują wdowę i przychodnia i zabijają sieroty.
Psalmy 94  7 A mówią: "Jahwe nie widzi,  nie dostrzega [tego] Bóg Jakuba".
Psalmy 94  8 Pojmijcie, głupcy w narodzie! Kiedy zmądrzejecie, bezrozumni?
Psalmy 94  9 Nie ma usłyszeć Ten, który ucho wszczepił, nie ma widzieć Ten, co utworzył oko,
Psalmy 94 10 czy nie ma karać Ten, co strofuje ludy,  Ten, który ludzi naucza mądrości?
Psalmy 94 11 Jahwe zna myśli ludzkie,  że są one marnością.
Psalmy 94 12 Błogosławiony mąż, którego Ty wychowujesz, o Jahwe, i prawem Twoim pouczasz,
Psalmy 94 13 by dać mu odpocząć w dniach nieszczęśliwych, nim grób wykopią dla występnego.
Psalmy 94 14 Jahwe bowiem nie odpycha swego ludu i nie porzuca swojego dziedzictwa;
Psalmy 94 15 lecz wyrok powróci do sprawiedliwości,  za nią [pójdą] wszyscy, co są prawego serca.
Psalmy 94 16 Kto wystąpi w mojej obronie przeciw niegodziwcom? Kto mię zasłoni od złoczyńców?
Psalmy 94 17 Gdyby Jahwe mi nie udzielił pomocy,  wnet by moja dusza zamieszkała [w kraju] milczenia.
Psalmy 94 18 A kiedy myślę: "Moja noga się chwieje", wtedy mnie wspiera Twoja łaska, Jahwe.
Psalmy 94 19 Gdy się w moim sercu mnożą niepokoje, Twoje pociechy mnie orzeźwiają.
Psalmy 94 20 Co z Tobą ma wspólnego nieprawy trybunał, który sprowadza nieszczęście wbrew Prawu?
Psalmy 94 21 Choć czyhają na życie sprawiedliwego, chociaż potępią krew niewinną:
Psalmy 94 22 na pewno Jahwe będzie mi obroną, a Bóg mój skałą ucieczki.
Psalmy 94 23 A tamtym za ich niegodziwość zapłaci; i zgubi ich własna złośliwość, nasz Bóg Jahwe ich zgubi.

Psalmy 95  1 Przyjdźcie, radośnie śpiewajmy dla Jahwe, wznośmy okrzyki na cześć Skały naszego zbawienia:
Psalmy 95  2 przystąpmy z dziękczynieniem przed Jego oblicze, radośnie śpiewajmy Mu pieśni.
Psalmy 95  3 Albowiem Jahwe jest wielkim Bogiem  i wielkim Królem ponad wszystkich bogów:
Psalmy 95  4 głębiny ziemi są w Jego ręku  i szczyty gór należą do Niego.
Psalmy 95  5 Morze jest Jego własnością: bo On sam je uczynił, i stały ląd ukształtowały Jego ręce.
Psalmy 95  6 Przyjdźcie, uwielbiajmy, padnijmy na twarze  i zegnijmy kolana przed Jahwe, który nas stworzył.
Psalmy 95  7 Albowiem On jest naszym Bogiem, a my ludem Jego pastwiska  i owcami w Jego ręku.  Obyście usłyszeli dzisiaj głos Jego:
Psalmy 95  8 "Nie zatwardzajcie serc waszych jak w Meriba, jak na pustyni w dniu Massa,
Psalmy 95  9 gdzie Mnie wasi przodkowie wystawiali na próbę i doświadczali Mię, choć dzieło moje widzieli.
Psalmy 95 10 Tamto pokolenie budziło we Mnie wstręt przez lat czterdzieści, i powiedziałem: "Są oni ludem o sercu zbłąkanym  i moich dróg nie znają".
Psalmy 95 11 Przeto przysiągłem w moim gniewie:  "Nie wejdą do [miejsca] mego odpoczynku".

Psalmy 96  1 Śpiewajcie dla Jahwe pieśń nową, śpiewajcie dla Jahwe, wszystkie krainy.
Psalmy 96  2 Śpiewajcie dla Jahwe, błogosławcie Jego imię, z dnia na dzień głoście Jego zbawienie.
Psalmy 96  3 Rozgłaszajcie Jego chwałę wśród pogan, Jego cuda — wśród wszystkich narodów.
Psalmy 96  4 Bo wielki jest Jahwe i godzien wielkiej chwały, wzbudza On większy lęk niż wszyscy bogowie.
Psalmy 96  5 Bo wszyscy bogowie pogan to ułuda, a Jahwe uczynił niebiosa.
Psalmy 96  6 Przed Nim kroczą majestat i piękno, potęga i jasność w Jego przybytku.
Psalmy 96  7 Oddajcie Jahwe, rodziny narodów, oddajcie Jahwe chwałę i [uznajcie] potęgę;
Psalmy 96  8 oddajcie Jahwe chwałę Jego imienia.  Nieście ofiary i wchodźcie do Jego przedsieni,
Psalmy 96  9 oddajcie pokłon odziani w święte szaty. Zadrżyj cała ziemio przed Jego obliczem!
Psalmy 96 10 Mówcie wśród pogan: Jahwe jest królem. Umocnił świat, by się nie poruszył:  ze słusznością wymierza ludom sprawiedliwość.
Psalmy 96 11 Niech się cieszy niebo i ziemia raduje; niech szumi morze i to, co je napełnia;
Psalmy 96 12 niech się weselą pola i wszystko, co jest na nich, niech się także radują wszystkie drzewa leśne
Psalmy 96 13 w obliczu Jahwe, bo nadchodzi, bo nadchodzi, aby sądzić ziemię. On będzie sądził świat sprawiedliwie, z wiernością swą — narody.

Psalmy 97  1 Jahwe króluje: wesel się ziemio, radujcie się, mnogie wyspy!
Psalmy 97  2 Obłok i ciemność wokoło Niego, sprawiedliwość i prawo podstawą Jego tronu.
Psalmy 97  3 Ogień idzie przed Jego obliczem i pożera dokoła Jego nieprzyjaciół.
Psalmy 97  4 Jego błyskawice świat rozświecają,  a ziemia patrzy i drży.
Psalmy 97  5 Góry topnieją jak wosk przed obliczem Jahwe,  przed obliczem Władcy wszystkiej ziemi.
Psalmy 97  6 Niebiosa głoszą Jego sprawiedliwość, a wszystkie ludy widzą Jego chwałę.
Psalmy 97  7 Muszą się wstydzić wszyscy, którzy czczą posągi i chlubią się bożkami;  wszyscy bogowie hołd Mu oddają.
Psalmy 97  8 Słyszy o tym i cieszy się Syjon i radują się córki Judy  z Twoich wyroków, o Jahwe.
Psalmy 97  9 Tyś bowiem, Jahwe, wywyższony — ponad całą ziemię i niezmiernie wzniosły pośród wszystkich bogów.
Psalmy 97 10 Jahwe miłuje tych, co zła nienawidzą, On strzeże życia swoich świętych, wyrywa ich z ręki grzeszników.
Psalmy 97 11 Światło wschodzi dla sprawiedliwego i radość dla ludzi prawego serca.
Psalmy 97 12 Sprawiedliwi, weselcie się w Jahwe i wysławiajcie Jego święte imię.

Psalmy 98  1 Psalm.  Śpiewajcie Jahwe pieśń nową, albowiem cuda uczynił. Zwycięstwo zgotowała Mu Jego prawica i święte ramię Jego.
Psalmy 98  2 Jahwe okazał swoje zbawienie: na oczach pogan  objawił swą sprawiedliwość.
Psalmy 98  3 Wspomniał na dobroć i na wierność swoją dla domu Izraela.  Ujrzały wszystkie krańce ziemi zbawienie Boga naszego.
Psalmy 98  4 Radośnie wykrzykuj na cześć Jahwe, cała ziemio, cieszcie się i weselcie, i grajcie.
Psalmy 98  5 Śpiewajcie dla Jahwe przy wtórze cytry, przy wtórze cytry i przy dźwięku harfy,
Psalmy 98  6 przy trąbach i dźwięku rogu: radujcie się wobec Króla Jahwe.
Psalmy 98  7 Niech szumi morze i co je napełnia, świat i jego mieszkańcy.
Psalmy 98  8 Niech rzeki klaszczą w dłonie, niech góry razem wołają radośnie
Psalmy 98  9 w obliczu Jahwe, bo nadchodzi, bo przychodzi sądzić ziemię.  On będzie sądził świat sprawiedliwie i według słuszności — ludy.

Psalmy 99  1 Jahwe króluje, drżą narody;  zasiada na cherubach: a ziemia się trzęsie.
Psalmy 99  2 Wielki jest Jahwe na Syjonie  i wyniesiony ponad wszystkie ludy.
Psalmy 99  3 Niech wielbią imię Twoje wielkie i straszliwe;  ono jest święte.
Psalmy 99  4 Królem jest Potężny, co kocha sprawiedliwość. Ty ustanowiłeś to, co jest słuszne,  prawo i sprawiedliwość w Jakubie Ty ustanowiłeś.
Psalmy 99  5 Wysławiajcie Boga naszego, Jahwe, oddajcie pokłon u podnóżka stóp Jego: On jest święty.
Psalmy 99  6 Wśród Jego kapłanów są Mojżesz i Aaron, i Samuel wśród tych, co wzywali Jego imienia:  wzywali Jahwe, On ich wysłuchiwał.
Psalmy 99  7 Przemawiał do nich w słupie obłoku:  Słyszeli Jego zlecenia i przykazania, które im nadał;
Psalmy 99  8 Boże nasz, Jahwe, Ty ich wysłuchiwałeś, byłeś dla nich Bogiem przebaczającym, ale brałeś odwet za ich występki.
Psalmy 99  9 Wysławiajcie Boga naszego, Jahwe, oddajcie pokłon przed świętą Jego górą: bo Bóg nasz, Jahwe, jest święty.

Psalmy 100  1 Psalm. Dziękczynienie.  Wykrzykujcie na cześć Jahwe, wszystkie ziemie;
Psalmy 100  2 służcie Jahwe z weselem!  Wśród okrzyków radości stawajcie przed Nim!
Psalmy 100  3 Wiedzcie, że Jahwe jest Bogiem:  On sam nas stworzył, my Jego własnością,  jesteśmy Jego ludem, owcami Jego pastwiska.
Psalmy 100  4 Wstępujcie w Jego bramy wśród dziękczynienia,  wśród hymnów w Jego przedsionki;  chwalcie Go i błogosławcie Jego imię.
Psalmy 100  5 Albowiem dobry jest Jahwe,  łaskawość Jego trwa na wieki,  a wierność Jego przez pokolenia.

Psalmy 101  1 Dawidowy. Psalm.  Chcę opiewać sprawiedliwość i łaskę; chcę śpiewać Tobie, o Jahwe.
Psalmy 101  2 Kroczyć będę drogą nieskalaną: Kiedyż do mnie przybędziesz?  Będę postępował według niewinności mego serca pośrodku mojego domu.
Psalmy 101  3 Nie będę zwracał oczu ku sprawie niegodziwej;  w nienawiści mam przestępstwa: nie przylgną do mnie.
Psalmy 101  4 Serce przewrotne będzie ode mnie z daleka; tego, co jest złe, nawet znać nie chcę.
Psalmy 101  5 Chcę zgładzić takiego,  co skrycie uwłacza bliźniemu.  Kto oczy ma pyszne i serce nadęte —  tego nie zniosę.
Psalmy 101  6 Oczy kieruję na wiernych w kraju, ażeby ze mną mieszkali.  Ten, który chodzi drogą nieskalaną, będzie mi usługiwał.
Psalmy 101  7 Nie będzie mieszkał w moim domu ten, kto podstęp knuje.  Ten, który kłamstwa rozgłasza, nie ostoi się przed mymi oczami.
Psalmy 101  8 Każdego dnia będę tępił wszystkich grzeszników ziemi, aby wygubić z miasta Jahwe wszystkich złoczyńców.

Psalmy 102  1 Modlitwa trapionego, który znękany wypowiada przed Jahwe swą udrękę.
Psalmy 102  2 Jahwe, słuchaj modlitwy mojej,  a wołanie moje niech do Ciebie przyjdzie.
Psalmy 102  3 Nie kryj przede mną swego oblicza w dniu utrapienia mojego. Nakłoń ku mnie Twego ucha:  W dniu, w którym Cię wołam, szybko mnie wysłuchaj!
Psalmy 102  4 Dni bowiem moje jak dym znikają, a kości moje płoną jak w ogniu.
Psalmy 102  5 Moje serce wysycha spalone jak trawa, zapominam nawet o spożyciu swego chleba.
Psalmy 102  6 Od głosu mojego jęku  moje kości przywarły do skóry.
Psalmy 102  7 Jestem podobny do kawki na pustyni, stałem się jak sowa w ruinach.
Psalmy 102  8 Czuwam i jestem jak ptak samotny na dachu.
Psalmy 102  9 Każdego dnia znieważają mnie moi wrogowie, srożąc się na mnie przeklinają moim imieniem.
Psalmy 102 10 Albowiem jak chleb jadam popiół i z płaczem mieszam mój napój,
Psalmy 102 11 na skutek oburzenia Twego i zapalczywości, boś Ty mnie podniósł i obalił.
Psalmy 102 12 Dni moje są podobne do wydłużonego cienia, a ja usycham jak trawa.
Psalmy 102 13 Ty zaś, o Jahwe, na wieki zasiadasz na tronie, a imię Twoje [trwa] przez wszystkie pokolenia.
Psalmy 102 14 Powstaniesz i okażesz litość Syjonowi, bo czas już, byś się nad nim zmiłował, <bo nadeszła godzina>.
Psalmy 102 15 Twoi bowiem słudzy miłują jego kamienie i użalają się nad jego gruzami.
Psalmy 102 16 Poganie będą się bali imienia Jahwe,  i wszyscy królowie ziemi — Twej chwały,
Psalmy 102 17 bo Jahwe odbuduje Syjon i ukaże się w swej chwale,
Psalmy 102 18 przychyli się ku modlitwie opuszczonych i nie odrzuci ich modłów.
Psalmy 102 19 Należy to spisać dla pokolenia, co przyjdzie, a lud, który powstanie, niech wychwala Jahwe.
Psalmy 102 20 Bo Jahwe wejrzał z wysokiego przybytku swojego, popatrzył z nieba na ziemię,
Psalmy 102 21 aby usłyszeć jęki pojmanych,  aby skazanych na śmierć uwolnić,
Psalmy 102 22 by imię Jahwe głoszono na Syjonie i Jego chwałę w Jeruzalem,
Psalmy 102 23 kiedy zgromadzą się razem narody i królestwa, by służyć Jahwe.
Psalmy 102 24 Siła moja w drodze ustała, dni moje uległy skróceniu.
Psalmy 102 25 Mówię: Boże mój,  nie zabieraj mnie w połowie moich dni: Twoje lata trwają poprzez wszystkie pokolenia.
Psalmy 102 26 Ty niegdyś założyłeś ziemię  i niebo jest dziełem rąk Twoich.
Psalmy 102 27 Przeminą one, Ty zaś pozostaniesz. I całe one jak szata się zestarzeją:  Ty zmieniasz je jak odzienie i ulegają zmianie,
Psalmy 102 28 Ty zaś jesteś zawsze ten sam i lata Twoje nie mają końca.
Psalmy 102 29 Synowie Twoich sług będą mogli osiąść na stałe i potomstwo ich będzie trwało wobec Ciebie.

Psalmy 103  1 Dawidowy.  Błogosław, duszo moja, Jahwe,  i całe moje wnętrze — święte imię Jego.
Psalmy 103  2 Błogosław, duszo moja, Jahwe,  i nie zapominaj o wszystkich Jego dobrodziejstwach.
Psalmy 103  3 On odpuszcza wszystkie twoje winy, On leczy wszystkie twe niemoce,
Psalmy 103  4 On życie twoje wybawia od zguby, On wieńczy cię łaską i zmiłowaniem,
Psalmy 103  5 On twoje dni nasyca dobrami: odnawia się młodość twoja jak orła.
Psalmy 103  6 Jahwe czyni dzieła sprawiedliwe, bierze w opiekę wszystkich uciśnionych.
Psalmy 103  7 Drogi swoje objawił Mojżeszowi, dzieła swoje synom Izraela.
Psalmy 103  8 Miłosierny jest Jahwe i łaskawy, nieskory do gniewu i bardzo łagodny.
Psalmy 103  9 Nie wiedzie sporu do końca  i nie płonie gniewem na wieki.
Psalmy 103 10 Nie postępuje z nami według naszych grzechów ani według win naszych nam nie odpłaca.
Psalmy 103 11 Bo jak wysoko niebo wznosi się nad ziemią,  tak można jest Jego łaskawość dla tych, co się Go boją.
Psalmy 103 12 Jak jest odległy wschód od zachodu,  tak daleko odsuwa od nas nasze występki.
Psalmy 103 13 Jak się lituje ojciec nad synami,  tak Jahwe się lituje nad tymi, co się Go boją.
Psalmy 103 14 Wie On, z czego jesteśmy utworzeni, pamięta, że jesteśmy prochem.
Psalmy 103 15 Dni człowieka są jak trawa; kwitnie jak kwiat na polu:
Psalmy 103 16 Ledwie muśnie go wiatr, a już go nie ma, i miejsce, gdzie był, już go nie poznaje.
Psalmy 103 17 A łaskawość Jahwe na wieki wobec Jego czcicieli, a Jego sprawiedliwość nad synami synów,
Psalmy 103 18 nad tymi, którzy strzegą Jego przymierza i pamiętają, by pełnić Jego przykazania.
Psalmy 103 19 Jahwe w niebie tron swój ustawił,  a swoim panowaniem obejmuje wszechświat.
Psalmy 103 20 Błogosławcie Jahwe, wszyscy Jego aniołowie, pełni mocy bohaterowie, wykonujący Jego rozkazy, <by słuchać głosu Jego słowa.>
Psalmy 103 21 Błogosławcie Jahwe, wszystkie Jego zastępy, słudzy Jego, pełniący Jego wolę.
Psalmy 103 22 Błogosławcie Jahwe, wszystkie Jego dzieła, na każdym miejscu Jego panowania: błogosław, duszo moja, Jahwe!

Psalmy 104  1 Błogosław, duszo moja, Jahwe!  O Boże mój, Jahwe, jesteś bardzo wielki! Odziany we wspaniałość i majestat,
Psalmy 104  2 światłem okryty jak płaszczem. Rozpostarłeś niebo jak namiot,
Psalmy 104  3 wzniosłeś swe komnaty nad wodami. Za rydwan masz obłoki, przechadzasz się na skrzydłach wiatru.
Psalmy 104  4 Jako swych posłów używasz wichry,  jako sługi — ogień i płomienie.
Psalmy 104  5 Umocniłeś ziemię w jej podstawach:  na wieki wieków się nie zachwieje.
Psalmy 104  6 Jak szatą okryłeś ją Wielką Otchłanią, stanęły wody ponad górami.
Psalmy 104  7 Musiały uciekać wobec Twojej groźby,  na głos Twego grzmotu popadły w przerażenie.
Psalmy 104  8 Wzniosły się na góry, opadły na doliny, na miejsce, któreś im naznaczył.
Psalmy 104  9 Zakreśliłeś granicę, której nie przekraczają, nigdy nie wrócą, by zalać ziemię.
Psalmy 104 10 Ty zdroje kierujesz do strumieni, co pośród gór się sączą.
Psalmy 104 11 Poją one wszelkie zwierzęta polne: [tam] osły dzikie gaszą swe pragnienie;
Psalmy 104 12 nad nimi mieszka ptactwo powietrzne, spomiędzy gałęzi głos swój wydaje.
Psalmy 104 13 Z Twoich komnat nawadniasz góry, aby owocem Twych dzieł nasycić ziemię
Psalmy 104 14 Każesz rosnąć trawie dla bydła  i roślinom, by człowiekowi służyły, aby z roli dobywał chleba
Psalmy 104 15 i wina, co rozwesela serce ludzkie, by rozpogadzać twarze oliwą,  by serce ludzkie chleb krzepił.
Psalmy 104 16 Drzewa Jahwe mają wody do syta, cedry Libanu, które zasadził.
Psalmy 104 17 Tam ptactwo zakłada gniazda, na cyprysach są domy bocianów.
Psalmy 104 18 Wysokie góry dla kozic,  a skały są kryjówką dla borsuków.
Psalmy 104 19 Tyś stworzył księżyc, aby czas wskazywał; słońce poznało swój zachód.
Psalmy 104 20 Mrok sprowadzasz i noc nastaje, w niej krąży wszelki zwierz leśny.
Psalmy 104 21 Lwiątka ryczą za łupem, domagają się żeru od Boga.
Psalmy 104 22 Gdy słońce wzejdzie, wracają  i kładą się w swych legowiskach.
Psalmy 104 23 Człowiek wychodzi do swojej pracy, do trudu swojego aż do wieczora.
Psalmy 104 24 Jak liczne są dzieła Twoje, Jahwe! Ty wszystko mądrze uczyniłeś: ziemia jest pełna Twych stworzeń.
Psalmy 104 25 Oto morze wielkie, długie i szerokie, a w nim jest bez liku żyjątek  i zwierząt wielkich i małych.
Psalmy 104 26 Tamtędy wędrują okręty, Lewiatan, którego stworzyłeś na to, aby w nim igrał.
Psalmy 104 27 Wszystko to czeka na Ciebie,  byś dał im pokarm w swym czasie.
Psalmy 104 28 Gdy im udzielasz, zbierają;  gdy rękę swą otwierasz, sycą się dobrami.
Psalmy 104 29 Gdy skryjesz swe oblicze, wpadają w niepokój; gdy im oddech odbierasz, marnieją  i powracają do swojego prochu.
Psalmy 104 30 Stwarzasz je, gdy ślesz swego Ducha i odnawiasz oblicze ziemi.
Psalmy 104 31 Niech chwała Jahwe trwa na wieki: niech Jahwe się raduje z dzieł swoich.
Psalmy 104 32 Na ziemię patrzy, a ona drży; dotyka gór, a one dymią.
Psalmy 104 33 Póki mego życia, chcę śpiewać dla Jahwe  i grać mojemu Bogu, póki mi życia starczy.
Psalmy 104 34 Niech miła Mu będzie pieśń moja, będę radował się w Jahwe.
Psalmy 104 35 Niech znikną z ziemi grzesznicy  i niech już nie będzie występnych; błogosław, duszo moja, Jahwe! Alleluja.

Psalmy 105  1 Sławcie Jahwe, wzywajcie Jego imienia, głoście dzieła Jego wśród narodów.
Psalmy 105  2 Śpiewajcie Mu i grajcie Mu, rozpowiadajcie wszystkie Jego cuda.
Psalmy 105  3 Szczyćcie się Jego świętym imieniem; niech się weseli serce szukających Jahwe.
Psalmy 105  4 Rozważajcie o Jahwe i Jego potędze, szukajcie zawsze Jego oblicza.
Psalmy 105  5 Pamiętajcie o cudach, które On zdziałał, o Jego znakach i sądach ust Jego.
Psalmy 105  6 Potomstwo Abrahama, Jego słudzy, synowie Jakuba, Jego wybrańcy.
Psalmy 105  7 On, Jahwe, jest naszym Bogiem; Jego wyroki obejmują świat cały.
Psalmy 105  8 Na wieki pamięta o swoim przymierzu, obietnicę dał dla tysiąca pokoleń.
Psalmy 105  9 Zawarł je z Abrahamem i przysięgę dał Izaakowi,
Psalmy 105 10 ustanowił dla Jakuba jako prawo, dla Izraela jako wieczne przymierze,
Psalmy 105 11 mówiąc: Dam tobie ziemię Kanaan na waszą własność dziedziczną.
Psalmy 105 12 Kiedy ich było niewielu, nieliczni i obcy w niej,
Psalmy 105 13 i wędrowali od szczepu do szczepu,  z jednego królestwa do drugiego ludu,
Psalmy 105 14 nikomu nie pozwolił ich uciskać i z ich powodu karał królów:
Psalmy 105 15 "Nie dotykajcie moich pomazańców  i prorokom moim nie czyńcie krzywdy"
Psalmy 105 16 Potem przywołał głód na ziemię i odebrał cały zapas chleba.
Psalmy 105 17 Wysłał przed nimi człowieka: Józefa sprzedano jako niewolnika.
Psalmy 105 18 Kajdanami ścisnęli jego nogi, w żelazo zakuli jego szyję,
Psalmy 105 19 aż się spełniła jego przepowiednia  i słowo Jahwe dało mu świadectwo.
Psalmy 105 20 Posłał króla, by uwolnił go,  i władcę ludów, aby go wyzwolił.
Psalmy 105 21 Ustanowił go panem nad swoim domem i władcą nad całą swoją posiadłością,
Psalmy 105 22 by po swojej myśli pouczał jego dostojników a jego starszyznę uczył mądrości.
Psalmy 105 23 Wówczas Izrael wkroczył do Egiptu, Jakub był gościem w kraju Chama.
Psalmy 105 24 Bardzo rozmnożył swój naród,  uczynił go mocniejszym od jego wrogów.
Psalmy 105 25 Ich to serce odmienił, ażeby znienawidzili lud Jego i wobec Jego sług postępowali zdradziecko.
Psalmy 105 26 Wtedy posłał sługę swojego, Mojżesza i Aarona, którego sobie wybrał.
Psalmy 105 27 Okazali w Egipcie Jego znak i cuda w krainie Chama.
Psalmy 105 28 Zesłał ciemności i nastał mrok, lecz nie przestrzegali słów Jego.
Psalmy 105 29 W krew zamienił ich wody i pozabijał ich ryby.
Psalmy 105 30 Od żab się zaroiła ich ziemia, [nawet] w komnatach ich królów.
Psalmy 105 31 Rzekł, i robactwo się zjawiło, komary w całym ich kraju.
Psalmy 105 32 Zesłał im grad zamiast deszczu i ogień palący na ich ziemię.
Psalmy 105 33 Poraził im winorośle i figowce i drzewa połamał w ich kraju.
Psalmy 105 34 Rzekł, i nadciągnęła szarańcza, niezliczone mnóstwo świerszczy.
Psalmy 105 35 Pożarły one całą trawę w ich kraju i zjadły płody na ich roli.
Psalmy 105 36 Pobił wszystkich pierworodnych w ich ziemi, pierwociny całej ich siły.
Psalmy 105 37 A tamtych wyprowadził ze srebrem i złotem i nie było słabego w Jego pokoleniach.
Psalmy 105 38 Egipcjanie byli radzi z ich wyjścia, bo lęk ich ogarnął przed nimi.
Psalmy 105 39 Chmurę rozpostarł niczym przykrycie i ogień, by świecił wśród nocy.
Psalmy 105 40 Prosili i przywiódł przepiórki, i nasycił ich chlebem z nieba.
Psalmy 105 41 Rozdarł skałę i spłynęła woda, popłynęła w pustyni jak rzeka.
Psalmy 105 42 Pamiętał bowiem o swym świętym słowie, [danym] Abrahamowi, słudze swojemu.
Psalmy 105 43 I wyprowadził lud swój wśród radości, wśród wesela — swoich wybranych.
Psalmy 105 44 I darował im ziemie narodów,  i zawładnęli owocem pracy ludów,
Psalmy 105 45 by strzegli Jego przykazań i prawa zachowywali. Alleluja.

Psalmy 106  1 Alleluja.  Chwalcie Jahwe, bo dobry, bo na wieki Jego łaskawość.
Psalmy 106  2 Któż opowie dzieła potęgi Jahwe, ogłosi wszystkie Jego pochwały?
Psalmy 106  3 Szczęśliwi, którzy strzegą przykazań,  w każdym czasie czynią to, co sprawiedliwe.
Psalmy 106  4 Pamiętaj o nas, Jahwe, gdyż masz upodobanie w swym ludzie. Przyjdź nam z pomocą,
Psalmy 106  5 abyśmy ujrzeli szczęście Twych wybranych, radowali się radością Twojego ludu, chlubili się razem z Twoim dziedzictwem.
Psalmy 106  6 Zgrzeszyliśmy, wraz z naszymi przodkami, popełniliśmy nieprawość, żyliśmy występnie.
Psalmy 106  7 Ojcowie nasi w Egipcie nie pojęli Twych cudów,  nie pamiętali ogromu łask Twoich,  lecz zbuntowali się przeciw Najwyższemu nad Morzem Czerwonym.
Psalmy 106  8 Ale ocalił ich przez wzgląd na swoje imię,  aby objawić swoją potęgę.
Psalmy 106  9 Zgromił Morze Czerwone i wyschło,  i poprowadził ich przez fale jakby przez pustynię.
Psalmy 106 10 I ocalił ich z ręki ciemięzcy, i z ręki przeciwnika uwolnił.
Psalmy 106 11 Wody pokryły ich wrogów: ani jeden z nich nie pozostał.
Psalmy 106 12 Słowom więc Jego uwierzyli i śpiewali Jemu pochwały.
Psalmy 106 13 Szybko o dziełach Jego zapomnieli: na Jego radę nie czekali.
Psalmy 106 14 Pałali żądzą na pustyni,  na próbę wystawiali Boga na odludziu.
Psalmy 106 15 Uczynił zadość ich żądaniu, lecz zesłał na nich zarazę.
Psalmy 106 16 Zazdrościli Mojżeszowi w obozie, Aaronowi, świętemu u Jahwe.
Psalmy 106 17 Otwarła się ziemia i połknęła Datana, i nakryła zgraję Abirama.
Psalmy 106 18 I ogień zapłonął przeciw ich zgrai, i płomień spalił bezecnych.
Psalmy 106 19 U stóp Horebu zrobili cielca  i oddawali pokłon ulanemu posągowi.
Psalmy 106 20 Zamienili swą Chwałę  na wizerunek cielca jedzącego siano.
Psalmy 106 21 Zapomnieli o Bogu, który ich ocalił, który wielkich rzeczy dokonał w Egipcie,
Psalmy 106 22 dziwów — w krainie Chama, zdumiewających — nad Morzem Czerwonym.
Psalmy 106 23 Postanowił ich zatem wytracić, gdyby nie Mojżesz, Jego wybraniec: on wstawił się do Niego,  aby gniew Jego odwrócić, by ich nie wyniszczył.
Psalmy 106 24 I wzgardzili wspaniałą ziemią, nie uwierzyli Jego słowu.
Psalmy 106 25 Ale szemrali w swoich namiotach, nie słuchali głosu Jahwe.
Psalmy 106 26 I przysiągł im z ręką podniesioną, że powali ich na pustyni,
Psalmy 106 27 że ich potomstwo rozproszy wśród ludów, że ich rozsypie po krajach.
Psalmy 106 28 Potem przystali do Baal-Peora, spożywali ofiary dla [bogów] umarłych.
Psalmy 106 29 Drażnili Go swymi postępkami i spadła na nich plaga.
Psalmy 106 30 Lecz powstał Pinchas, odbył sąd i zaraza ustąpiła.
Psalmy 106 31 Uznano mu to za czyn sprawiedliwy na wszystkie pokolenia na wieki.
Psalmy 106 32 Rozdrażnili Go znowu przy wodach Meriba; przez nich nieszczęście spotkało Mojżesza,
Psalmy 106 33 bo rozgoryczyli jego ducha  i nierozważnie powiedział swymi wargami.
Psalmy 106 34 Nie wytracili narodów, jak im to Jahwe nakazał.
Psalmy 106 35 Lecz się zmieszali z poganami i nauczyli się ich uczynków;
Psalmy 106 36 poczęli czcić ich bałwany, które się stały dla nich pułapką.
Psalmy 106 37 I składali w ofierze swych synów i swoje córki złym duchom.
Psalmy 106 38 I krew niewinną przelali: <krew synów swoich i córek,  które złożyli w ofierze posągom kananejskim.> I ziemia krwią się skalała,
Psalmy 106 39 a oni się splamili swoimi czynami  i swoimi występkami dopuścili się wiarołomstwa.
Psalmy 106 40 Gniew Jahwe zapłonął przeciw Jego ludowi, tak, iż poczuł wstręt do swego dziedzictwa.
Psalmy 106 41 I wydał ich w ręce pogan,  a zapanowali nad nimi ich przeciwnicy.
Psalmy 106 42 Ich wrogowie znęcali się nad nimi; pod ręką ich doznawali ucisku.
Psalmy 106 43 Wielokrotnie ich uwalniał,  oni zaś sprzeciwiali się Jego planom, ginęli zatem przez swe nieprawości.
Psalmy 106 44 Lecz wejrzał na ich utrapienie, gdy wysłuchiwał ich błagań.
Psalmy 106 45 I wspomniał dla ich dobra na swoje przymierze i pożałował [ich] w swej wielkiej łaskawości.
Psalmy 106 46 I wzbudził dla nich litość  u wszystkich, co ich uprowadzili w niewolę.
Psalmy 106 47 Ratuj nas, Boże nasz, Jahwe, zgromadź spośród narodów, abyśmy wielbili święte imię Twoje i dumni byli z Twej chwały.
Psalmy 106 48 Błogosławiony Jahwe, Bóg Izraela, od wieków na wieki!  A cały lud niech powie: Amen! Alleluja!

Psalmy 107  1 Wysławiajcie Jahwe, bo dobry, bo na wieki Jego łaskawość.
Psalmy 107  2 Niechaj to mówią odkupieni przez Jahwe, ci, których wybawił z rąk przeciwnika
Psalmy 107  3 i których zgromadził z obcych krajów, ze wschodu i zachodu,  z północy i południa.
Psalmy 107  4 Błądzili na pustyni, na odludziu:  do miasta zamieszkałego nie znaleźli drogi.
Psalmy 107  5 Cierpieli głód i pragnienie, i ustawało w nich życie.
Psalmy 107  6 W swoim ucisku wołali do Jahwe, a On ich uwolnił od trwogi.
Psalmy 107  7 I powiódł ich prostą drogą,  tak, że doszli do miasta zamieszkałego.
Psalmy 107  8 Niech dzięki czynią Jahwe za Jego miłosierdzie, za Jego cuda dla synów ludzkich,
Psalmy 107  9 bo nasycił tego, który jest zgłodniały, i łaknącego napełnił dobrami.
Psalmy 107 10 Siedzieli w ciemnościach i mroku,  uwięzieni nędzą i żelazem.
Psalmy 107 11 Gdyż bunt podnieśli przeciw słowom Bożym  i pogardzili zamysłem Najwyższego,
Psalmy 107 12 Trudami przygiął ich serca:  chwiali się, lecz nikt im nie pomógł.
Psalmy 107 13 I w swoim ucisku wołali do Jahwe,  a On ich uwolnił od trwogi.
Psalmy 107 14 I wyprowadził ich z ciemności i mroku,  a ich kajdany pokruszył.
Psalmy 107 15 Niech dzięki czynią Jahwe za Jego łaskawość, za Jego cuda dla synów ludzkich,
Psalmy 107 16 gdyż bramy spiżowe wyłamał  i skruszył żelazne wrzeciądze.
Psalmy 107 17 Chorowali na skutek swoich grzesznych czynów i nędzę cierpieli przez swoje występki;
Psalmy 107 18 obrzydło im całe jedzenie i byli bliscy bram śmierci.
Psalmy 107 19 W swoim ucisku wołali do Jahwe, a On ich uwolnił od trwogi.
Psalmy 107 20 Posłał swe słowo, aby ich uleczyć i wyrwać od zagłady ich życie.
Psalmy 107 21 Niech dzięki czynią Jahwe za Jego łaskawość, za Jego cuda dla synów ludzkich.
Psalmy 107 22 I niech składają ofiary dziękczynne, niech głoszą z radością Jego dzieła.
Psalmy 107 23 Ci, którzy na statkach ruszyli na morze,  aby uprawiać handel na ogromnych wodach,
Psalmy 107 24 ci widzieli dzieła Jahwe  i Jego cuda wśród głębiny.
Psalmy 107 25 Powiedział i wzbudził wicher burzliwy,  i spiętrzył jego fale.
Psalmy 107 26 Wznosili się aż pod niebo, spadali aż do głębi; ich dusza truchlała w nieszczęściu.
Psalmy 107 27 Zataczali się i chwiali jak pijany, cała ich mądrość zawiodła.
Psalmy 107 28 I w swoim ucisku wołali do Jahwe, a On ich uwolnił od trwogi.
Psalmy 107 29 Zamienił burzę w wietrzyk łagodny, a fale morskie umilkły.
Psalmy 107 30 Radowali się z tego, że nastała cisza,  i przywiódł ich do upragnionej przystani.
Psalmy 107 31 Niech dzięki czynią Jahwe za Jego łaskawość, za Jego cuda dla synów ludzkich.
Psalmy 107 32 I niech Go sławią w zgromadzeniu ludu i na radzie starców niechaj Go chwalą.
Psalmy 107 33 Rzeki zamienia w pustynię, oazy na ziemię spragnioną,
Psalmy 107 34 ziemię żyzną na słony ugór skutkiem niegodziwości jej mieszkańców.
Psalmy 107 35 Pustynię zamienił w zbiornik wody, a ziemię suchą w oazę.
Psalmy 107 36 I tam osiedlił zgłodniałych,  i założyli miasta zamieszkałe.
Psalmy 107 37 Obsiali pola, zasadzili winnice i zyskali zbiory owoców.
Psalmy 107 38 Pobłogosławił im, a bardzo się rozmnożyli, i dał im bydła niemało.
Psalmy 107 39 Potem zmalała ich liczba i podupadli pod naciskiem niedoli i utrapienia.
Psalmy 107 40 Lecz Ten, który wylewa wzgardę na władców i każe im błądzić przez puste bezdroża,
Psalmy 107 41 podniósł nędzarza z niedoli, rozmnożył rodziny jak trzody.
Psalmy 107 42 Pobożni widzą to i radują się,  a wszelka niegodziwość musi zamknąć swe usta.
Psalmy 107 43 Kto mądry, niech to zachowa, niech rozważa [dzieła] łaski Jahwe.

Psalmy 108  1 Pieśń. Psalm. Dawidowy.
Psalmy 108  2 Serce moje jest mocne, Boże, zaśpiewam i zagram. Zbudź się, chwało moja,
Psalmy 108  3 zbudź, harfo i cytro! Chcę obudzić jutrzenkę.
Psalmy 108  4 Wśród ludów będę chwalił Cię, Jahwe, zagram Ci wśród narodów,
Psalmy 108  5 bo Twoja łaskawość [sięga] aż do niebios, a wierność Twoja po chmury.
Psalmy 108  6 Bądź wywyższony, Boże, ponad niebo, a Twoja chwała ponad całą ziemię.
Psalmy 108  7 Aby ocaleli, których miłujesz, wspomóż nas Twą prawicą i wysłuchaj.
Psalmy 108  8 Bóg przemówił w swojej świątyni: "Będę triumfował i podzielę Sychem, a dolinę Sukkot wymierzę.
Psalmy 108  9 Do Mnie należy Gilead, do Mnie Manasses, Efraim jest szyszakiem mojej głowy,  Juda moim berłem,
Psalmy 108 10 Moab jest dla Mnie misą do mycia; na Edom but mój rzucę,  nad Filisteą będę triumfował".
Psalmy 108 11 Któż mnie wprowadzi do miasta warownego? Któż aż do Edomu mię odprowadzi?
Psalmy 108 12 Czyż nie Ty, o Boże, nas odrzuciłeś  i już nie wychodzisz, Boże, z naszymi wojskami?
Psalmy 108 13 Daj nam pomoc przeciw nieprzyjacielowi, bo ludzkie ocalenie jest zawodne.
Psalmy 108 14 W Bogu dokonamy czynów pełnych mocy i On podepcze naszych nieprzyjaciół.

Psalmy 109  1 Kierownikowi chóru. Dawidowy. Psalm.  Nie milcz, o Boże, którego wychwalam,
Psalmy 109  2 bo rozwarli na mnie usta niecne i podstępne. Mówili ze mną językiem kłamliwym,
Psalmy 109  3 osaczyli mię nienawistnymi słowami i bez przyczyny mnie napastowali.
Psalmy 109  4 Oskarżali mnie w zamian za miłość moją: a ja się modliłem.
Psalmy 109  5 Odpłacili mi złem za dobre  i nienawiścią za moją miłość.
Psalmy 109  6 Pobudź przeciwko niemu grzesznika, niech stanie po prawicy jego oskarżyciel.
Psalmy 109  7 Gdy go sądzić będą, niech wyjdzie jako przestępca, niech prośba jego stanie się winą.
Psalmy 109  8 Niech dni jego będą nieliczne,  a urząd jego niech przejmie kto inny.
Psalmy 109  9 Niechaj jego synowie będą sierotami, a jego żona niech zostanie wdową.
Psalmy 109 10 Niech jego dzieci wciąż się tułają i żebrzą, i niech zostaną wygnane z rumowisk.
Psalmy 109 11 Niechaj lichwiarz czyha na całą jego posiadłość, a obcy niech rozdrapią owoc jego pracy.
Psalmy 109 12 Niech nikt nie okaże mu życzliwości, niech nikt się nie zlituje nad jego dziećmi.
Psalmy 109 13 Niech jego potomstwo ulegnie zatracie; niech w drugim pokoleniu zaginie ich imię.
Psalmy 109 14 Niech Jahwe zapamięta winę jego ojców, niech grzech jego matki nie będzie zgładzony.
Psalmy 109 15 Niech zawsze stoją przed Jahwe  i niech On wykorzeni z ziemi pamięć o nim,
Psalmy 109 16 za to, że nie pomyślał, by okazać życzliwość, lecz prześladował biedaka i nieszczęśliwego,  i w sercu strapionego śmiertelnie.
Psalmy 109 17 Miłował złorzeczenie: niech się nań obróci; w błogosławieństwie nie miał upodobania: niech od niego odstąpi.
Psalmy 109 18 Niech się odzieje przekleństwem jak szatą;  niech ono przeniknie jak woda do jego wnętrzności i jak oliwa [wejdzie] w jego kości.
Psalmy 109 19 Niech mu będzie jak odzienie, które go okrywa, i pas, którym stale się opina.
Psalmy 109 20 Taką niech mają zapłatę od Jahwe moi oskarżyciele, którzy przeciw mnie mówią złe rzeczy.
Psalmy 109 21 Lecz Ty, Jahwe, mój Panie,  ujmij się za mną przez wzgląd na Twoje imię; wybaw mnie, bo łaskawa jest Twoja dobroć.
Psalmy 109 22 Bo jestem nędzny i nieszczęśliwy, a serce jest we mnie zranione.
Psalmy 109 23 Niknę jak cień, co się nachyla, strząsają mnie jak szarańczę.
Psalmy 109 24 Kolana mi się chwieją od postu  i ciało moje schnie bez tłuszczu.
Psalmy 109 25 Dla tamtych stałem się urągowiskiem; widząc mnie potrząsają głowami.
Psalmy 109 26 Dopomóż mi, Jahwe, mój Boże; ocal mnie w swej łaskawości,
Psalmy 109 27 aby poznali, że to Twoja ręka, żeś Ty, o Jahwe, tego dokonał.
Psalmy 109 28 Niech oni złorzeczą, ale Ty błogosław! Niech się zawstydzą powstający na mnie, Twój sługa zaś niechaj się cieszy.
Psalmy 109 29 Niech moi oskarżyciele odzieją się hańbą, niech się wstydem okryją jak płaszczem.
Psalmy 109 30 Chcę wielce dziękować Jahwe swoimi ustami i chwalić Go w pośrodku tłumów;
Psalmy 109 31 bo stanął po prawicy biednego,  aby go wybawić od sądzących jego życie.

Psalmy 110  1 Dawidowy. Psalm.  Wyrocznia Jahwe dla Pana mego: "Siądź po mojej prawicy,  aż Twych wrogów położę  jako podnóżek pod Twoje stopy".
Psalmy 110  2 Twoje potężne berło  niech Jahwe rozciągnie z Syjonu: "Panuj wśród swych nieprzyjaciół!
Psalmy 110  3 Przy Tobie panowanie w dniu Twej potęgi, na świętych górach  z łona jutrzenki  jak rosę Cię zrodziłem".
Psalmy 110  4 Jahwe przysiągł  i żal Mu nie będzie: "Tyś Kapłanem na wieki na wzór Melchizedeka".
Psalmy 110  5 Jahwe po Twojej prawicy  zetrze królów w dniu swego gniewu.
Psalmy 110  6 Będzie sądził narody, wzniesie stosy trupów; zetrze głowy  jak ziemia szeroka.
Psalmy 110  7 Po drodze będzie pił ze strumienia, dlatego głowę podniesie.

Psalmy 111  1 Alleluja.  Alef Z całego serca chcę chwalić Jahwe,  Bet w radzie sprawiedliwych i na zgromadzeniu.
Psalmy 111  2 Gimel 2  Wielkie są dzieła Jahwe,  Dalet mogą ich doświadczyć wszyscy, którzy je miłują.
Psalmy 111  3 He 3  Majestat i wspaniałość — to Jego działanie,  Waw a sprawiedliwość Jego przetrwa na zawsze.
Psalmy 111  4 Zain 4  Zapewnił pamięć swym cudom;  Chet Jahwe jest miłosierny i łaskawy.
Psalmy 111  5 Tet 5  Dał pokarm tym, którzy się Go boją;  Jod pamiętać będzie wiecznie o swoim przymierzu.
Psalmy 111  6 Kaf 6  Ludowi swemu okazał potęgę dzieł swoich,  Lamed oddając im posiadłości pogan.
Psalmy 111  7 Mem 7  Dzieła rąk Jego to wierność i sprawiedliwość.  Nun Wszystkie przykazania Jego są trwałe,
Psalmy 111  8 Samek 8  ustalone na wieki, na zawsze;  Ain nadane ze słusznością i mocą.
Psalmy 111  9 Pe 9  Zesłał odkupienie swojemu ludowi,  Sade ustanowił na wieki swoje przymierze;  Kof a imię Jego jest święte i lęk wzbudza.
Psalmy 111 10 Resz 10  Bojaźń Jahwe początkiem mądrości;  Szin wspaniała zapłata dla tych, co według niej postępują,  Taw a sprawiedliwość Jego trwać będzie zawsze.

Psalmy 112  1 Alleluja. Alef Błogosławiony mąż, który się boi Jahwe  Bet i wielkie upodobanie ma w Jego przykazaniach.
Psalmy 112  2 Gimel 2  Potomstwo jego będzie potężne na ziemi: Dalet pokolenie prawych dozna błogosławieństwa.
Psalmy 112  3 He 3  Dobrobyt i bogactwo będzie w jego domu, Waw a sprawiedliwość jego przetrwa na zawsze.
Psalmy 112  4 Zain 4  Wschodzi w ciemności jako światło dla prawych, Chet łagodny, miłosierny i sprawiedliwy.
Psalmy 112  5 Tet 5  Dobrze się wiedzie mężowi, który lituje się i pożycza, Jod postępuje w swych sprawach uczciwie.
Psalmy 112  6 Kaf 6  Na pewno się nie zachwieje; Lamed sprawiedliwy będzie w wiecznej pamięci.
Psalmy 112  7 Mem 7  Nie będzie się lękał niepomyślnej nowiny; Nun mocne jego serce, zaufało Jahwe.
Psalmy 112  8 Samek 8  Serce jego stateczne lękać się nie będzie, Ain aż z góry spojrzy na swych przeciwników.
Psalmy 112  9 Pe 9  Rozdaje, obdarza ubogich,  Sade sprawiedliwość jego będzie trwała zawsze;  Kof potęga jego wzmoże się ze sławą.
Psalmy 112 10 Resz 10  Widzi to występny, gniewa się,  Szin zgrzyta zębami i marnieje,  Taw pragnienie występnych wniwecz się obróci.

Psalmy 113  1 Alleluja.  Chwalcie słudzy Jahwe, chwalcie imię Jahwe:
Psalmy 113  2 Niech imię Jahwe będzie błogosławione odtąd i aż na wieki.
Psalmy 113  3 Od wschodu słońca aż po zachód jego niech imię Jahwe będzie pochwalone.
Psalmy 113  4 Jahwe jest wywyższony ponad wszystkie ludy, Jego chwała sięga ponad niebiosa.
Psalmy 113  5 Któż jak nasz Bóg, Jahwe, co siedzibę ma w górze,
Psalmy 113  6 co w dół spogląda na niebo i na ziemię?
Psalmy 113  7 Podnosi nędzarza z prochu, a dźwiga z gnoju ubogiego,
Psalmy 113  8 by go posadzić wśród książąt, wśród książąt swojego ludu,
Psalmy 113  9 Ten, co niepłodnej każe mieszkać w domu jako pełnej radości matce synów. <Alleluja.>

Psalmy 114  1 Alleluja.  Gdy Izrael wychodził z Egiptu, dom Jakuba od ludu obcego,
Psalmy 114  2 przybytkiem jego stał się Juda, Izrael jego królestwem.
Psalmy 114  3 Ujrzało morze i uciekło, Jordan bieg swój odwrócił.
Psalmy 114  4 Góry skakały jak barany, pagórki — niby jagnięta.
Psalmy 114  5 Cóż ci jest, morze, że uciekasz? Czemu, Jordanie, bieg swój odwracasz?
Psalmy 114  6 Góry, czemu skaczecie jak barany, pagórki — niby jagnięta?
Psalmy 114  7 Zadrżyj, ziemio, przed obliczem Pana całej ziemi, przed obliczem Boga Jakubowego,
Psalmy 114  8 który zmienia opokę w oazę, a skałę w krynicę wody.

Psalmy 115  1 Nie nam, Jahwe, nie nam,  lecz Twemu imieniu daj chwałę za Twoją łaskawość i wierność.
Psalmy 115  2 Czemu mają mówić poganie: "A gdzież jest ich Bóg?"
Psalmy 115  3 Nasz Bóg jest w niebie; czyni wszystko, co zechce.
Psalmy 115  4 Ich bożki to srebro i złoto, robota rąk ludzkich.
Psalmy 115  5 Mają usta, ale nie mówią; oczy mają, ale nie widzą.
Psalmy 115  6 Mają uszy, ale nie słyszą; nozdrza mają, ale nie czują zapachu.
Psalmy 115  7 Mają ręce, lecz nie dotykają; nogi mają, ale nie chodzą; gardłem swoim nie wydają głosu.
Psalmy 115  8 Do nich są podobni ci, którzy je robią, i każdy, który im ufa.
Psalmy 115  9 Dom Izraela pokłada ufność w Jahwe, On ich pomocą i tarczą.
Psalmy 115 10 Dom Aarona pokłada ufność w Jahwe, On ich pomocą i tarczą.
Psalmy 115 11 Bojący się Jahwe, pokładają ufność w Jahwe, On ich pomocą i tarczą.
Psalmy 115 12 Jahwe o nas pamięta: niech nam błogosławi;  niech błogosławi domowi Izraela, niech błogosławi domowi Aarona.
Psalmy 115 13 Niech błogosławi bojącym się Jahwe, zarówno małym jak i wielkim.
Psalmy 115 14 Niech Jahwe was rozmnoży, was i synów waszych.
Psalmy 115 15 Błogosławieni jesteście przez Jahwe, co stworzył niebo i ziemię.
Psalmy 115 16 Niebo jest niebem Jahwe, synom zaś ludzkim dał ziemię.
Psalmy 115 17 To nie umarli chwalą Jahwe, nikt, kto zstępuje do Otchłani.
Psalmy 115 18 Lecz my błogosławmy Jahwe odtąd i aż na wieki.

Psalmy 116  1 Alleluja.  Miłuję Jahwe, albowiem usłyszał głos mego błagania,
Psalmy 116  2 bo ucha swego nakłonił ku mnie w dniu, w którym wołałem.
Psalmy 116  3 Oplotły mnie więzy śmierci, dosięgły mnie pęta Szeolu, popadłem w ucisk i udrękę.
Psalmy 116  4 Ale wezwałem imienia Jahwe: "O Jahwe, ratuj me życie!"
Psalmy 116  5 Jahwe jest łaskawy i sprawiedliwy i Bóg nasz jest miłosierny.
Psalmy 116  6 Jahwe strzeże ludzi pełnych prostoty: byłem bezsilny, a On mię wybawił.
Psalmy 116  7 Wróć, moja duszo, do swego spokoju, bo Jahwe ci dobrze uczynił.
Psalmy 116  8 Uchronił bowiem moje życie od śmierci, moje oczy — od łez,  moje nogi — od upadku.
Psalmy 116  9 Będę chodził w obecności Jahwe w krainie żyjących.
Psalmy 116 10 Ufałem, nawet gdy mówiłem: "Jestem w wielkim ucisku".
Psalmy 116 11 Powiedziałem w swym przygnębieniu: "Każdy człowiek kłamie!"
Psalmy 116 12 Cóż oddam Jahwe  za wszystko, co mi wyświadczył?
Psalmy 116 13 Podniosę kielich zbawienia i wezwę imienia Jahwe.
Psalmy 116 14 Wypełnię moje śluby dla Jahwe przed całym Jego ludem.
Psalmy 116 15 Drogo kosztuje w oczach Jahwe śmierć Jego czcicieli.
Psalmy 116 16 O Jahwe, jam Twój sługa,  jam Twój sługa, syn Twojej służebnicy: Ty rozerwałeś moje kajdany.
Psalmy 116 17 Tobie złożę ofiarę pochwalną i wezwę imienia Jahwe.
Psalmy 116 18 Wypełnię dla Jahwe moje śluby przed całym Jego ludem,
Psalmy 116 19 w dziedzińcach domu Jahwe, w pośrodku ciebie, Jeruzalem.

Psalmy 117  1 Alleluja.  Chwalcie Jahwe wszystkie narody, wysławiajcie Go wszystkie ludy,
Psalmy 117  2 bo Jego łaskawość nad nami potężna, a wierność Jahwe trwa na wieki.

Psalmy 118  1 Alleluja.  Dziękujcie Jahwe, bo jest dobry, bo łaska Jego trwa na wieki.
Psalmy 118  2 Niech mówi dom Izraela: "Łaska Jego na wieki".
Psalmy 118  3 Niech mówi dom Aarona: "Łaska Jego na wieki".
Psalmy 118  4 Niech mówią bojący się Jahwe: "Łaska Jego na wieki".
Psalmy 118  5 Zawołałem z ucisku do Jahwe,  Jahwe mnie wysłuchał i wywiódł na wolność.
Psalmy 118  6 Jahwe jest ze mną: nie lękam się; cóż może mi zrobić człowiek?
Psalmy 118  7 Jahwe ze mną, mój wspomożyciel,  ja zaś będę mógł patrzeć z góry na mych wrogów.
Psalmy 118  8 Lepiej się uciec do Jahwe,  niż pokładać ufność w człowieku.
Psalmy 118  9 Lepiej się uciec do Jahwe, niżeli zaufać książętom.
Psalmy 118 10 Osaczyły mnie wszystkie narody, lecz starłem je w imię Jahwe.
Psalmy 118 11 <Osaczyły mnie w krąg, tak, osaczyły mnie, lecz starłem je w imię Jahwe>.
Psalmy 118 12 Osaczyły mnie w krąg jak pszczoły, paliły jak ogień ciernie:  lecz starłem je w imię Jahwe.
Psalmy 118 13 Popchnięto mnie, pchnięto, bym upadł, lecz Jahwe mi dopomógł.
Psalmy 118 14 Jahwe moja moc i pieśń stał się moim Zbawcą.
Psalmy 118 15 Okrzyki radości i wybawienia  w namiotach ludzi sprawiedliwych: Prawica Jahwe moc okazuje,
Psalmy 118 16 prawica Jahwe wysoko wzniesiona, prawica Jahwe moc okazuje.
Psalmy 118 17 Nie umrę, lecz będę żył i głosił dzieła Jahwe.
Psalmy 118 18 Ciężko mnie Jahwe ukarał, ale na śmierć mnie nie wydał.
Psalmy 118 19 Otwórzcie mi bramy sprawiedliwości: chcę wejść i złożyć dzięki Jahwe.
Psalmy 118 20 Oto jest brama Jahwe,  przez nią wejdą sprawiedliwi.
Psalmy 118 21 Dziękować Ci będę, że mnie wysłuchałeś i stałeś się moim Zbawcą.
Psalmy 118 22 Kamień odrzucony przez budujących stał się kamieniem węgielnym.
Psalmy 118 23 Stało się to przez Jahwe, cudem jest w oczach naszych.
Psalmy 118 24 Oto dzień, który Jahwe uczynił: radujmy się zeń i weselmy.
Psalmy 118 25 O Jahwe, wybaw!  O Jahwe, daj pomyślność!
Psalmy 118 26 Błogosławiony, który przybywa w imię Jahwe; błogosławimy wam z domu Jahwe.
Psalmy 118 27 Jahwe jest Bogiem: niech nas oświeci.  Zacieśnijcie pochód z gałęziami [w ręku] aż do rogów ołtarza.
Psalmy 118 28 Jesteś moim Bogiem, chcę Ci dziękować: Boże mój, chcę Ciebie wywyższać.
Psalmy 118 29 Wysławiajcie Jahwe, bo dobry; bo łaska Jego na wieki!

Psalmy 119  1 Alef 1  Błogosławieni, których droga nieskalana,  którzy postępują według Prawa Jahwe.
Psalmy 119  2 Błogosławieni, którzy zachowują Jego upomnienia, całym sercem Go szukają,
Psalmy 119  3 którzy nie czynią nieprawości, lecz kroczą Jego drogami.
Psalmy 119  4 Ty na to dałeś swoje przykazania, by pilnie ich przestrzegano.
Psalmy 119  5 Oby moje drogi były niezawodne w przestrzeganiu Twych ustaw.
Psalmy 119  6 Wtedy nie doznam wstydu,  gdy zważać będę na wszystkie Twe przykazania.
Psalmy 119  7 Chcę Ci dziękować szczerym sercem,  gdy nauczę się wyroków Twej sprawiedliwości.
Psalmy 119  8 Przestrzegać będę Twych ustaw: nie opuszczaj mnie nigdy.
Psalmy 119  9 Bet 9  Jak młodzieniec zachowa ścieżkę swą w czystości?  Przestrzegając słów Twoich.
Psalmy 119 10 Z całego serca swego szukam Ciebie; nie daj mi zboczyć od Twoich przykazań.
Psalmy 119 11 W sercu swym przechowuję Twą mowę, by nie grzeszyć przeciw Tobie.
Psalmy 119 12 Błogosławiony jesteś, Jahwe, naucz mnie swoich ustaw!
Psalmy 119 13 Opowiadam swoimi wargami wszystkie wyroki ust Twoich.
Psalmy 119 14 Cieszę się z drogi Twych upomnień jak z wszelkiego bogactwa.
Psalmy 119 15 Będę rozmyślał o Twych postanowieniach i ścieżki Twoje rozważał.
Psalmy 119 16 Będę się radował z Twych ustaw: słów Twoich nie zapomnę.
Psalmy 119 17 Gimel 17 Czyń dobrze słudze swojemu, aby żył  i przestrzegał słów Twoich.
Psalmy 119 18 Otwórz moje oczy, abym ujrzał dziwy Twojego Prawa.
Psalmy 119 19 Jestem gościem na ziemi,  nie kryj przede mną swych przykazań.
Psalmy 119 20 Dusza moja omdlewa tęskniąc wciąż do wyroków Twoich.
Psalmy 119 21 Zgromiłeś pyszałków;  przeklęci odstępujący od Twych przykazań.
Psalmy 119 22 Oddal ode mnie hańbę i pogardę,  bo zachowuję Twoje napomnienia.
Psalmy 119 23 Choć możni zasiadają zmawiając się przeciw mnie, Twój sługa rozmyśla o Twoich ustawach.
Psalmy 119 24 Bo Twoje napomnienia są moją rozkoszą, Twoje ustawy są moimi doradcami.
Psalmy 119 25 Dalet 25  Przylgnęła do prochu moja dusza:  Przywróć mi życie według Twego słowa.
Psalmy 119 26 Opowiedziałem Ci moje drogi i wysłuchałeś mnie: o Twoich ustawach mię poucz!
Psalmy 119 27 Pozwól mi zrozumieć drogę Twych postanowień, abym rozważał Twe cuda.
Psalmy 119 28 Moja dusza nie zaznaje spoczynku ze zgryzoty: podźwignij mię według swojego słowa.
Psalmy 119 29 Drogę kłamstwa odwracaj ode mnie,  daj mi zaś łaskę Twojego Prawa.
Psalmy 119 30 Drogę wierności obrałem, pragnąc Twoich wyroków.
Psalmy 119 31 Lgnę do Twoich napomnień, nie daj mi okryć się wstydem.
Psalmy 119 32 Biegnę drogą Twoich przykazań, bo czynisz moje serce szerokim.
Psalmy 119 33 He 33  Naucz mnie, Jahwe,  drogi Twoich ustaw, bym strzegł ich aż do końca.
Psalmy 119 34 Pouczaj mnie, bym Prawa Twego przestrzegał, a zachowywał je całym sercem.
Psalmy 119 35 Prowadź mię ścieżką Twoich przykazań, bo ja się nimi raduję.
Psalmy 119 36 Nakłoń me serce do Twoich napomnień, a nie do zysku.
Psalmy 119 37 Odwróć me oczy,  niech na marność nie patrzą; przez swoje słowo udziel mi życia.
Psalmy 119 38 Spełnij dla sługi Twego swoją obietnicę, daną bojącym się Ciebie.
Psalmy 119 39 Odwróć moją hańbę, która mnie trwoży,  bo Twoje wyroki są pełne dobroci.
Psalmy 119 40 Oto pożądam Twoich postanowień:  według Twej sprawiedliwości zapewnij mi życie.
Psalmy 119 41 Waw 41 Niech zstąpi na mnie, Jahwe, Twoja łaska,  Twoje zbawienie według Twojej obietnicy,
Psalmy 119 42 bym mógł dać odpowiedź tym, którzy mnie znieważają, bo polegam na Twoich słowach.
Psalmy 119 43 Nie odbieraj moim ustom słowa prawdy,  bo ufam Twoim wyrokom,
Psalmy 119 44 a Prawa Twego zawsze strzec będę, na wieki, na zawsze.
Psalmy 119 45 Chcę kroczyć drogą przestronną, bo szukam Twoich postanowień.
Psalmy 119 46 O Twych rozkazach chcę mówić w obecności królów,  a nie doznam wstydu.
Psalmy 119 47 I będę się weselił z Twoich przykazań,  które miłuję.
Psalmy 119 48 Wznoszę ręce moje  ku Twym przykazaniom,  które kocham,  i rozważam Twoje ustawy.
Psalmy 119 49 Zain 49  Pomnij na słowo swoje dla Twojego sługi,  przez które mi dałeś nadzieję.
Psalmy 119 50 W moim ucisku to pociechą dla mnie, że Twoja mowa obdarza mnie życiem.
Psalmy 119 51 Ludzie zuchwali bardzo mi ubliżają,  a ja nie odstępuję od Twojego Prawa.
Psalmy 119 52 Pamiętam Twe wyroki odwieczne, Jahwe, doznaję pociechy.
Psalmy 119 53 Gniew mnie ogarnia z powodu występnych, porzucających Twe Prawo.
Psalmy 119 54 Twoje ustawy stały się dla mnie pieśniami na miejscu mego pielgrzymowania.
Psalmy 119 55 Nocą pamiętam  o Twoim imieniu, Jahwe, by zachowywać Twe Prawo.
Psalmy 119 56 Oto, co do mnie należy: zachowywać Twe postanowienia.
Psalmy 119 57 Chet 57  Moim działem jest Jahwe — mówię,  by zachować Twoje słowa.
Psalmy 119 58 Z całego serca dbam o przychylność Twojego oblicza zmiłuj się nade mną według swej obietnicy.
Psalmy 119 59 Rozważam moje drogi  i zwracam stopy do Twoich napomnień.
Psalmy 119 60 Śpieszyłem bez ociągania,  by przestrzegać Twoich przykazań.
Psalmy 119 61 Oplotły mię więzy grzeszników: nie zapomniałem o Twoim Prawie.
Psalmy 119 62 Wstaję o północy, aby Cię wielbić  za słuszne Twoje wyroki.
Psalmy 119 63 Jestem przyjacielem wszystkich, którzy się boją Ciebie, co strzegą Twych postanowień.
Psalmy 119 64 Twoja łaska, Jahwe, napełnia ziemię:  naucz mnie Twoich ustaw!
Psalmy 119 65 Tet 65  Wyświadczyłeś dobro swojemu słudze  zgodnie z Twoim słowem, Jahwe.
Psalmy 119 66 Naucz mię zrozumienia i umiejętności, bo ufam Twoim przykazaniom.
Psalmy 119 67 Błądziłem, zanim przyszło utrapienie; teraz jednak strzegę Twej mowy.
Psalmy 119 68 Dobry jesteś i dobrze czynisz; naucz mię Twoich ustaw!
Psalmy 119 69 Zuchwali knują przeciw mnie podstępy,  ja całym sercem strzegę Twych postanowień.
Psalmy 119 70 Otępiało ich serce opasłe,  a ja znajduję rozkosz w Twoim Prawie.
Psalmy 119 71 Dobrze to dla mnie, że mnie poniżyłeś, bym się nauczył Twych ustaw.
Psalmy 119 72 Prawo ust Twoich jest dla mnie lepsze niż tysiące sztuk złota i srebra.
Psalmy 119 73 Jod 73  Twe ręce mnie uczyniły i ukształtowały:  obdarz mnie rozumem, bym się nauczył Twoich przykazań.
Psalmy 119 74 Bojący się Ciebie widzą mnie i cieszą się, bo zaufałem Twojemu słowu.
Psalmy 119 75 Wiem, Jahwe, że sprawiedliwe są Twoje wyroki, że dotknąłeś mnie słusznie.
Psalmy 119 76 Niech Twoja łaska stanie mi się pociechą zgodnie z obietnicą, daną Twemu słudze.
Psalmy 119 77 Niech zaznam Twojej litości, abym żył, bo Twoje Prawo jest moją rozkoszą.
Psalmy 119 78 Niech zawstydzą się zuchwali, bo niesłusznie mnie dręczą; ja będę rozmyślał o Twoich przykazaniach.
Psalmy 119 79 Niech zwrócą się do mnie bojący się Ciebie i ci, którzy uznają Twoje napomnienia.
Psalmy 119 80 Niech serce moje stanie się nienaganne w Twych ustawach, abym nie doznał wstydu.
Psalmy 119 81 Kaf 81  Ustaje moja dusza [dążąc] ku Twemu zbawieniu;  pokładam nadzieję w Twym słowie.
Psalmy 119 82 Ustają moje oczy [spoglądając] ku Twemu słowu: kiedyż mię pocieszysz?
Psalmy 119 83 Bo chociaż jestem jak bukłak wśród dymu, nie zapomniałem Twych ustaw.
Psalmy 119 84 Ile dni słudze Twojemu zostaje? Kiedy wykonasz  wyrok na prześladowcach?
Psalmy 119 85 Doły wykopali na mnie zuchwalcy, którzy nie postępują według Twego Prawa.
Psalmy 119 86 Wszystkie przykazania Twoje są wierne;  gdy kłamstwem mnie prześladują — pomóż mi!
Psalmy 119 87 Niemalże pokonaliby mnie na ziemi;  ja zaś nie porzuciłem Twoich postanowień.
Psalmy 119 88 Według swej łaski zapewnij mi życie,  ja zaś chcę przestrzegać napomnień ust Twoich.
Psalmy 119 89 Lamed 89  Słowo Twe, Jahwe, trwa na wieki,  niezmienne jak niebiosa.
Psalmy 119 90 Wierność Twoja [trwa] z pokolenia na pokolenie; umocniłeś ziemię i trwa.
Psalmy 119 91 Według Twoich wyroków trwają do dziś, bo wszystkie rzeczy Ci służą.
Psalmy 119 92 Gdyby Twoje Prawo nie było moją rozkoszą, byłbym już zginął w mej nędzy.
Psalmy 119 93 Nie zapomnę na wieki Twoich postanowień,  bo przez nie dałeś mi życie.
Psalmy 119 94 Należę do Ciebie — wybaw mię,  bo badam Twe postanowienia.
Psalmy 119 95 Czyhają na mnie grzesznicy, żeby mnie zgubić; ja przestrzegam Twoich napomnień.
Psalmy 119 96 Zobaczyłem, że wszelka doskonałość ma granice; Twoje przykazanie sięga bardzo daleko.
Psalmy 119 97 Mem 97  Jakże miłuję Prawo Twoje:  przez cały dzień nad nim rozmyślam.
Psalmy 119 98 Twoje przykazanie uczyniło mnie mędrszym od moich wrogów, bo jest ono moim na wieki.
Psalmy 119 99 Jestem roztropniejszy od wszystkich, którzy mnie uczą, bo rozmyślam o Twoich napomnieniach.
Psalmy 119 100 Jestem roztropniejszy od starców, bo zachowuję Twoje postanowienia.
Psalmy 119 101 Powstrzymuję nogi od wszelkiej złej ścieżki, aby słów Twoich przestrzegać.
Psalmy 119 102 Nie odstępuję od Twoich wyroków, albowiem Ty mnie pouczasz.
Psalmy 119 103 Jak słodka jest dla mego podniebienia Twoja mowa: ponad miód dla ust moich.
Psalmy 119 104 Z Twoich przykazań czerpię roztropność, dlatego nienawidzę  wszelkiej ścieżki nieprawej.
Psalmy 119 105 Nun 105  Twoje słowo jest lampą dla moich stóp  i światłem na mojej ścieżce.
Psalmy 119 106 Przysiągłem i postanawiam  przestrzegać Twoich sprawiedliwych wyroków.
Psalmy 119 107 Jahwe, jestem bardzo udręczony,  zachowaj mnie przy życiu według Twego słowa.
Psalmy 119 108 Przyjmij, o Jahwe, ofiary ust moich i naucz mię Twoich wyroków.
Psalmy 119 109 Moje życie jest w ciągłym niebezpieczeństwie, lecz Prawa Twego nie zapominam.
Psalmy 119 110 Występni zastawili na mnie sidła,  lecz nie zboczyłem od Twoich postanowień.
Psalmy 119 111 Napomnienia Twoje są moim dziedzictwem na wieki, bo są radością mojego serca.
Psalmy 119 112 Serce swoje nakłaniam,  by wypełniać Twoje ustawy na wieki, na zawsze.
Psalmy 119 113 Samek 113  Nienawidzę ludzi chwiejnych,  a Prawo Twoje miłuję.
Psalmy 119 114 Ty jesteś obrońcą moim i moją tarczą: wyczekuję Twojego słowa.
Psalmy 119 115 Odstąpcie ode mnie, złoczyńcy, strzec będę przykazań Boga mojego.
Psalmy 119 116 Podtrzymaj mnie według swojej obietnicy, bym żył; nie zawiedź mojej nadziei.
Psalmy 119 117 Wzmocnij mnie, abym doznał ratunku i cieszył się zawsze z Twych ustaw.
Psalmy 119 118 Odrzucasz wszystkich, co odstępują od Twoich ustaw, bo zamiary ich są kłamliwe.
Psalmy 119 119 Jak żużle oceniasz wszystkich występnych w kraju, dlatego miłuję Twoje napomnienia.
Psalmy 119 120 Drży moje ciało z bojaźni przed Tobą i lękam się Twoich wyroków.
Psalmy 119 121 Ain 121  Wykonuję Prawo i sprawiedliwość:  nie wydawaj mię moim ciemięzcom.
Psalmy 119 122 Chroń swego sługę dla [jego] dobra, aby nie uciskali mię zuchwalcy.
Psalmy 119 123 Moje oczy ustają wypatrując Twojej pomocy i sprawiedliwej Twej mowy.
Psalmy 119 124 Postąp ze sługą swoim według swej łaskawości i naucz mnie Twoich ustaw.
Psalmy 119 125 Jestem Twoim sługą, daj mi zrozumienie, bym poznał Twoje napomnienia.
Psalmy 119 126 Dla Jahwe czas już jest działać: pogwałcili Twoje Prawo.
Psalmy 119 127 Przeto miłuję Twoje przykazania więcej niż złoto, niż złoto najczystsze.
Psalmy 119 128 Dlatego kieruję się wszystkimi Twoimi postanowieniami i nienawidzę wszelkiej drogi fałszu.
Psalmy 119 129 Pe 129  Twoje napomnienia są przedziwne,  dlatego przestrzega ich moja dusza.
Psalmy 119 130 Przystępność Twoich słów oświeca i naucza niedoświadczonych.
Psalmy 119 131 Otwieram swe usta i chłonę powietrze, bo pragnę Twoich przykazań.
Psalmy 119 132 Zwróć się do mnie i zmiłuj się nade mną,  tak jak postępujesz z tymi, co imię Twe miłują.
Psalmy 119 133 Moje kroki umocnij Twoją mową,  niech nie panuje we mnie żadna niegodziwość.
Psalmy 119 134 Wyzwól mię z ludzkiego ucisku,  a będę strzegł Twych postanowień.
Psalmy 119 135 Okaż światło Twojego oblicza dla Twego sługi i naucz mię Twoich ustaw.
Psalmy 119 136 Strumienie łez płyną z mych oczu, bo nie zachowano Twojego Prawa.
Psalmy 119 137 Sade 137  O Jahwe, jesteś sprawiedliwy i wyrok Twój jest słuszny.
Psalmy 119 138 Nakazałeś swoje postanowienia sprawiedliwie, [kierując się] wielką wiernością.
Psalmy 119 139 Gorliwość mię pożera, bo moi przeciwnicy zapominają o Twoich słowach.
Psalmy 119 140 W ogniu wypróbowana jest Twoja mowa i sługa Twój ją miłuje.
Psalmy 119 141 Ja jestem mały i wzgardzony: nie zapominam o Twych postanowieniach.
Psalmy 119 142 Twa sprawiedliwość to wieczna sprawiedliwość, a Prawo Twoje jest prawdą.
Psalmy 119 143 Spadły na mnie strapienia i ucisk, rozkoszą moją są Twoje przykazania.
Psalmy 119 144 Sprawiedliwość Twoich napomnień trwa na wieki: daj mi zrozumienie, abym żył.
Psalmy 119 145 Kof 145  Z całego serca wołam: wysłuchaj mię, Jahwe; chcę zachować Twoje ustawy.
Psalmy 119 146 Wołam do Ciebie — wybaw mię, a będę strzegł Twych napomnień.
Psalmy 119 147 Przychodzę o świcie i błagam; mam ufność w Twoich słowach.
Psalmy 119 148 Moje oczy się budzą przed nocnymi strażami, aby rozważać Twą mowę.
Psalmy 119 149 Usłysz mój głos, o Jahwe, w swojej łaskawości i daj mi życie zgodne z Twym wyrokiem.
Psalmy 119 150 Zbliżają się niegodziwi moi prześladowcy: dalecy oni od Prawa Twojego.
Psalmy 119 151 Jesteś blisko, o Jahwe,  i wszystkie Twoje przykazania są prawdą.
Psalmy 119 152 Od dawna wiem z Twoich upomnień, że ustaliłeś je na wieki.
Psalmy 119 153 Resz 153  Wejrzyj na moją nędzę i wyzwól mnie,  bo nie zapomniałem Twojego Prawa.
Psalmy 119 154 Broń mojej sprawy i wybaw mię; według Twej mowy obdarz mię życiem.
Psalmy 119 155 Zbawienie jest daleko od występnych, bo nie dbają o Twoje ustawy.
Psalmy 119 156 Liczne są Twe zmiłowania, o Jahwe, obdarz mnie życiem według Twych wyroków.
Psalmy 119 157 Wielu mię prześladuje i trapi:  nie uchylam się od Twoich upomnień.
Psalmy 119 158 Widzę odstępców i wstręt mnie ogarnia, bo mowy Twojej nie strzegą.
Psalmy 119 159 Patrz, miłuję Twoje postanowienia, Jahwe, w Twojej łaskawości obdarz mnie życiem.
Psalmy 119 160 Podstawą Twego słowa jest prawda, i wieczny jest każdy Twój sprawiedliwy wyrok.
Psalmy 119 161 Szin 161  Możni prześladują mnie bez powodu,  moje zaś serce odczuwa lęk przed Twoimi słowami.
Psalmy 119 162 Raduję się z mów Twoich jak ten, co zdobył wielki łup.
Psalmy 119 163 Nienawidzę i wstręt czuję do kłamstwa, a Prawo Twoje miłuję.
Psalmy 119 164 Siedemkroć na dzień wysławiam Ciebie  z powodu sprawiedliwych Twych wyroków.
Psalmy 119 165 Obfity pokój dla miłujących Twe Prawo, nie spotka [ich] żadne potknięcie.
Psalmy 119 166 Czekam, o Jahwe, Twojej pomocy i wypełniam Twoje przykazania.
Psalmy 119 167 Moja dusza strzeże Twych napomnień i bardzo je miłuje.
Psalmy 119 168 Przestrzegam Twoich postanowień i napomnień, bo wszystkie moje drogi są przed Tobą.
Psalmy 119 169 Taw 169  Niech wołanie moje dojdzie  do Ciebie, o Jahwe; przez swoje słowo daj mi zrozumienie.
Psalmy 119 170 Niech dojdzie do Ciebie moja modlitwa, wyzwól mię według Twej mowy.
Psalmy 119 171 Niechaj moje wargi zabrzmią hymnem, bo nauczasz mię swoich ustaw.
Psalmy 119 172 Niechaj mój język opiewa Twą mowę,  bo wszystkie Twoje przykazania są sprawiedliwe
Psalmy 119 173 Twoja ręka niech mi będzie pomocą, bo wybrałem Twoje postanowienia.
Psalmy 119 174 Pragnę Twojej pomocy, o Jahwe,  a Prawo Twoje jest moją rozkoszą.
Psalmy 119 175 Niech żyje moja dusza i niech chwali Ciebie, niech mnie wspierają Twoje wyroki.
Psalmy 119 176 Błądzę jak owca, która zginęła; szukaj swego sługi,  bo nie zapominam o Twoich nakazach.

Psalmy 120  1 Pieśń stopni*.  Do Jahwe w swoim utrapieniu wołałem i wysłuchał mnie.
Psalmy 120  2 Jahwe, uwolnij moje życie od warg kłamliwych  i od podstępnego języka.
Psalmy 120  3 Cóż tobie [Bóg] uczyni lub co ci dorzuci, podstępny języku?
Psalmy 120  4 Ostre strzały mocarza i węgle z janowca.
Psalmy 120  5 Biada mi, że przebywam w Meszek i mieszkam pod namiotami Kedaru!
Psalmy 120  6 Zbyt długo mieszkała moja dusza z tymi, co nienawidzą pokoju.
Psalmy 120  7 Gdy ja mówię o pokoju, tamci prą do wojny.

Psalmy 121  1 Pieśń stopni.  Wznoszę swe oczy ku górom: Skądże nadejdzie mi pomoc?
Psalmy 121  2 Pomoc moja od Jahwe,  co stworzył niebo i ziemię.
Psalmy 121  3 On nie pozwoli zachwiać się twej nodze ani się zdrzemnie Ten, który cię strzeże.
Psalmy 121  4 Oto nie zdrzemnie się ani nie zaśnie  Ten, który czuwa nad Izraelem.
Psalmy 121  5 Jahwe cię strzeże, Jahwe twoim cieniem przy twym boku prawym.
Psalmy 121  6 Za dnia nie porazi cię słońce ni księżyc wśród nocy.
Psalmy 121  7 Jahwe cię uchroni od zła wszelkiego: czuwa nad twoim życiem.
Psalmy 121  8 Jahwe będzie strzegł twego wyjścia i przyjścia teraz i po wszystkie czasy.

Psalmy 122  1 Pieśń stopni. Dawidowa.  Uradowałem się, gdy mi powiedziano: "Pójdziemy do domu Jahwe!"
Psalmy 122  2 Już stoją nasze nogi  w twych bramach, o Jeruzalem,
Psalmy 122  3 Jeruzalem, wzniesione jako miasto gęsto i ściśle zabudowane.
Psalmy 122  4 Tam wstępują pokolenia,  pokolenia Jahwe,  według prawa Izraela,  aby wielbić imię Jahwe.
Psalmy 122  5 Tam ustawiono  trony sędziowskie,  trony domu Dawida.
Psalmy 122  6 Proście o pokój dla Jeruzalem,  niech zażywają pokoju ci, którzy ciebie miłują.
Psalmy 122  7 Niech pokój będzie w twoich murach, a bezpieczeństwo w twych pałacach!
Psalmy 122  8 Przez wzgląd na moich braci i przyjaciół będę mówił: "Pokój w tobie!"
Psalmy 122  9 Przez wzgląd na dom Jahwe, naszego Boga, będę się modlił o dobro dla ciebie.

Psalmy 123  1 Pieśń stopni.  Do Ciebie wznoszę me oczy, który mieszkasz w niebie.
Psalmy 123  2 Oto jak oczy sług  są zwrócone na ręce ich panów  i jak oczy służącej  na ręce jej pani,  tak oczy nasze ku Jahwe, Bogu naszemu,  dopóki się nie zmiłuje nad nami.
Psalmy 123  3 Zmiłuj się nad nami, Jahwe, zmiłuj się nad nami, bo wzgardą jesteśmy nasyceni.
Psalmy 123  4 Dusza nasza jest nasycona szyderstwem zarozumialców i wzgardą pyszałków.

Psalmy 124  1 Pieśń stopni. Dawidowa.  Gdyby Jahwe nie był  po naszej stronie —  niech to już przyzna Izrael —
Psalmy 124  2 gdyby Jahwe nie był po naszej stronie,  gdy ludzie przeciw nam powstawali,
Psalmy 124  3 wtedy połknęliby nas żywcem. Gdy ich gniew przeciw nam zapłonął,
Psalmy 124  4 wówczas zatopiłaby nas woda; przepłynąłby nad nami potok.
Psalmy 124  5 Wówczas przelałyby się nad nami wezbrane wody.
Psalmy 124  6 Błogosławiony Jahwe, który nas nie wydał na pastwę ich zębom.
Psalmy 124  7 Dusza nasza jak ptak się wyrwała z sidła ptaszników,  sidło się porwało, a my jesteśmy wolni.
Psalmy 124  8 Nasza pomoc jest w imieniu Jahwe, który stworzył niebo i ziemię.

Psalmy 125  1 Pieśń stopni.  Ci, którzy Jahwe ufają,  są jak góra Syjon,  co się nie porusza, ale trwa na wieki.
Psalmy 125  2 Góry otaczają Jeruzalem: tak Jahwe otacza swój lud i teraz, i na wieki.
Psalmy 125  3 Bo nie zaciąży bezbożne berło  nad losem sprawiedliwych, by sprawiedliwi nie wyciągali rąk swoich ku nieprawości.
Psalmy 125  4 Jahwe, dobrze czyń dobrym i ludziom prawego serca.
Psalmy 125  5 A tych, co schodzą na kręte swe drogi, niech Jahwe odprawi wraz ze złoczyńcami: pokój nad Izraelem.

Psalmy 126  1 Pieśń stopni.  Gdy Jahwe odmienił  los Syjonu,  byliśmy jak we śnie.
Psalmy 126  2 Wtedy usta nasze były pełne śmiechu,  a język wołał pełen radości.  Wtedy mówiono między poganami:  "Wielkodusznie postąpił z nimi Jahwe!"
Psalmy 126  3 Wielkodusznie postąpił Jahwe z nami:  staliśmy się radośni.
Psalmy 126  4 Odmień nasz los, o Jahwe,  jak strumienie w [ziemi] Negeb.
Psalmy 126  5 Którzy we łzach sieją, żąć będą w radości.
Psalmy 126  6 Postępują naprzód wśród płaczu, niosąc ziarno na zasiew:  Z powrotem przychodzą wśród radości, przynosząc swoje snopy.

Psalmy 127  1 Pieśń stopni. Salomonowa.  Jeżeli Jahwe domu nie zbuduje, na próżno się trudzą ci, którzy go wznoszą. Jeżeli Jahwe miasta nie ustrzeże, strażnik czuwa daremnie.
Psalmy 127  2 Daremne jest dla was wstawać przed świtem, wysiadywać do późna,  dla was, którzy jecie chleb zapracowany ciężko; tyle daje On i we śnie tym, których miłuje.
Psalmy 127  3 Oto synowie są darem Jahwe, a owoc łona nagrodą.
Psalmy 127  4 Jak strzały w ręku wojownika, tak synowie za młodu zrodzeni.
Psalmy 127  5 Błogosławiony mąż, który napełnił nimi swój kołczan.  Nie zawstydzi się, gdy będzie rozprawiał z nieprzyjaciółmi w bramie.

Psalmy 128  1 Pieśń stopni.  Błogosławiony każdy, kto boi się Jahwe, który chodzi Jego drogami!
Psalmy 128  2 Bo z pracy rąk swoich będziesz pożywał, szczęście osiągniesz i dobrze ci będzie.
Psalmy 128  3 Małżonka twoja jak płodny szczep winny we wnętrzu twojego domu.  Synowie twoi jak sadzonki oliwki dokoła twojego stołu.
Psalmy 128  4 Oto takie błogosławieństwo dla męża, który boi się Jahwe.
Psalmy 128  5 Niechaj cię Jahwe błogosławi z Syjonu, oglądaj pomyślność Jeruzalem  przez całe swe życie.
Psalmy 128  6 Oglądaj dzieci twoich synów. Pokój nad Izraelem!

Psalmy 129  1 Pieśń stopni.  Bardzo mnie gnębili od mojej młodości — niech mówi Izrael —
Psalmy 129  2 bardzo mnie gnębili od mojej młodości, lecz nie zdołali mnie przemóc.
Psalmy 129  3 Poorali mój grzbiet oracze, wyżłobili długie bruzdy.
Psalmy 129  4 Sprawiedliwy zaś Jahwe pozrywał więzy występnych.
Psalmy 129  5 Niech się zawstydzą i odstąpią wszyscy, co nienawidzą Syjonu.
Psalmy 129  6 Niech się staną jak trawa na dachu, która usycha, zanim ją wyplenią.
Psalmy 129  7 Nie napełni nią kosiarz swej ręki  ani ten, co zbiera snopy — swojego zanadrza.
Psalmy 129  8 Nie powiedzą także przechodnie: "Błogosławieństwo Jahwe nad wami!" "Błogosławimy wam w imię Jahwe!"

Psalmy 130  1 Pieśń stopni.  Z głębokości wołam do Ciebie, Jahwe,
Psalmy 130  2 o Panie, słuchaj głosu mego. Nakłoń swoich uszu  ku głośnemu mojemu błaganiu.
Psalmy 130  3 Jeśli zachowasz pamięć o grzechach, Jahwe, Panie, któż się ostoi?
Psalmy 130  4 Ale Ty udzielasz przebaczenia, aby Cię otaczano bojaźnią.
Psalmy 130  5 W Jahwe pokładam nadzieję, nadzieję żywi moja dusza: oczekuję na Twe słowo.
Psalmy 130  6 Dusza moja oczekuje Pana bardziej niż strażnicy świtu, <bardziej niż strażnicy świtu.>
Psalmy 130  7 Niech Izrael wygląda Jahwe.  U Jahwe bowiem jest łaskawość i obfite u Niego odkupienie.
Psalmy 130  8 On odkupi Izraela  ze wszystkich jego grzechów.

Psalmy 131  1 Pieśń stopni. Jahwe, moje serce się nie pyszni i oczy moje nie są wyniosłe. Nie gonię za tym, co wielkie, albo co przerasta moje siły.
Psalmy 131  2 Przeciwnie: wprowadziłem ład i spokój do mojej duszy. Jak niemowlę u swej matki, jak niemowlę — tak we mnie jest moja dusza.
Psalmy 131  3 Izraelu, złóż w Jahwe nadzieję odtąd i aż na wieki.

Psalmy 132  1 Pieśń stopni.  Pamiętaj, Jahwe, Dawidowi cały trud jego:
Psalmy 132  2 o tym, jak złożył przysięgę wobec Jahwe, związał się ślubem przed Mocnym Jakuba:
Psalmy 132  3 "Nie wejdę do mieszkania w moim domu, nie wstąpię na posłanie mego łoża,
Psalmy 132  4 nie użyczę snu moim oczom, powiekom moim spoczynku,
Psalmy 132  5 póki nie znajdę miejsca dla Jahwe, mieszkania — Mocnemu Jakuba".
Psalmy 132  6 Otośmy słyszeli w Efrata o arce, znaleźliśmy ją na polach Jaaru.
Psalmy 132  7 Wejdźmy do Jego mieszkania, padnijmy przed podnóżkiem stóp Jego.
Psalmy 132  8 Wyrusz, o Jahwe, na miejsce Twego odpocznienia, Ty i Twoja arka pełna chwały.
Psalmy 132  9 Niech się kapłani Twoi odzieją w sprawiedliwość, a Twoi czciciele niech się radują.
Psalmy 132 10 Przez wzgląd na sługę Twojego, Dawida, nie odtrącaj oblicza Twego pomazańca.
Psalmy 132 11 Jahwe zaprzysiągł Dawidowi  trwałą obietnicę, od której nie odstąpi: "[Potomstwo] z ciebie zrodzone posadzę na twoim tronie.
Psalmy 132 12 Jeżeli zachowają twoi synowie moje przymierze  i moje napomnienia, których im udzielę, także ich synowie na wieki zasiądą na twoim tronie".
Psalmy 132 13 Jahwe bowiem wybrał Syjon, tej siedziby zapragnął dla siebie:
Psalmy 132 14 "To jest miejsce mego odpoczynku na wieki, tu będę mieszkał, bo jej pragnąłem dla siebie.
Psalmy 132 15 Będę szczodrze błogosławił jego zasobom, jego ubogich nasycę chlebem.
Psalmy 132 16 Jego kapłanów odzieję zbawieniem,  a ci, którzy go prawdziwie miłują, będą się radować.
Psalmy 132 17 Wzbudzę tam moc dla Dawida, zgotuję światło dla mego pomazańca.
Psalmy 132 18 Odzieję wstydem jego nieprzyjaciół, a nad nim zabłyśnie jego korona".

Psalmy 133  1 Pieśń stopni. Dawidowa.  Oto jak dobrze i jak miło, gdy bracia mieszkają razem;
Psalmy 133  2 jest to jak wyborny olejek na głowie, który spływa na brodę,  <brodę Aarona, który spływa na brzeg jego szaty>
Psalmy 133  3 jak rosa Hermonu, która spada na górę Syjon:  bo tam udziela  Jahwe błogosławieństwa,  życia na wieki.

Psalmy 134  1 Pieśń stopni.  Oto błogosławcie Jahwe,  wszyscy słudzy Jahwe,  którzy trwacie nocami w domu Jahwe.
Psalmy 134  2 Wznieście ręce wasze ku Miejscu Świętemu i błogosławcie Jahwe.
Psalmy 134  3 Niechaj cię Jahwe błogosławi z Syjonu, Ten, który uczynił niebo i ziemię.

Psalmy 135  1 Alleluja.  Chwalcie imię Jahwe, chwalcie, słudzy, Jahwe,
Psalmy 135  2 wy, którzy stoicie w domu Jahwe, na dziedzińcach domu Boga naszego.
Psalmy 135  3 Chwalcie Jahwe, bo dobry jest Jahwe, śpiewajcie Jego imieniu, bo łaskawe.
Psalmy 135  4 Jahwe bowiem wybrał sobie Jakuba,  Izraela — na wyłączną swoją własność.
Psalmy 135  5 Wiem, że Jahwe jest wielki  i że Pan nasz jest nad wszystkimi bogami.
Psalmy 135  6 Cokolwiek Jahwe się spodoba, to uczyni na niebie i na ziemi,  na morzu i we wszystkich głębinach.
Psalmy 135  7 Sprowadza chmury z krańców ziemi, wywołuje deszcz błyskawicami  i dobywa wiatr ze swoich komór.
Psalmy 135  8 Poraził pierworodnych w Egipcie, od człowieka aż do bydlęcia.
Psalmy 135  9 <W tobie, kraju egipski>, zdziałał znaki i cuda  przeciw faraonowi i wszystkim jego sługom.
Psalmy 135 10 Poraził wiele narodów  i zgładził królów potężnych:
Psalmy 135 11 amoryckiego króla Sichona i Oga, króla Baszanu,  i wszystkich królów kananejskich.
Psalmy 135 12 A ziemię ich dał w posiadanie,  w posiadanie Izraela, swojego narodu.
Psalmy 135 13 Twe imię, Jahwe, trwa na wieki,  Twa pamięć, Jahwe, z pokolenia w pokolenie.
Psalmy 135 14 Jahwe bowiem zapewnia praworządność swojemu ludowi i lituje się nad swymi sługami.
Psalmy 135 15 Bożki pogańskie to srebro i złoto, dzieło rąk ludzkich.
Psalmy 135 16 Mają usta, ale nie mówią, mają oczy, ale nie widzą.
Psalmy 135 17 Mają uszy, ale nie słyszą;  i nie ma oddechu w ich ustach.
Psalmy 135 18 Podobni są do nich ci, którzy je robią, i każdy, co w nich ufność pokłada.
Psalmy 135 19 Domu Izraela, błogosław Jahwe, domu Aarona, błogosław Jahwe!
Psalmy 135 20 Domu Lewiego, błogosław Jahwe,  wy, co boicie się Jahwe, błogosławcie Jahwe!
Psalmy 135 21 Niech będzie błogosławiony Jahwe z Syjonu, który mieszka w Jeruzalem!  <Alleluja.>

Psalmy 136  1 Alleluja.  Chwalcie Jahwe, bo dobry, bo Jego łaska na wieki.
Psalmy 136  2 Chwalcie Boga nad bogami, bo Jego łaska na wieki.
Psalmy 136  3 Chwalcie Pana nad panami, bo Jego łaska na wieki.
Psalmy 136  4 On sam cudów wielkich dokonał, bo Jego łaska na wieki.
Psalmy 136  5 On w mądrości uczynił niebiosa, bo Jego łaska na wieki.
Psalmy 136  6 On rozpostarł ziemię nad wodami, bo Jego łaska na wieki.
Psalmy 136  7 On uczynił wielkie światła, bo Jego łaska na wieki.
Psalmy 136  8 Słońce, by dniem władało, bo Jego łaska na wieki.
Psalmy 136  9 Księżyc i gwiazdy, by władały nocą, bo Jego łaska na wieki.
Psalmy 136 10 On Egipcjanom pobił pierworodnych,  bo Jego łaska na wieki.
Psalmy 136 11 I wywiódł spośród nich Izraela,  bo Jego łaska na wieki.
Psalmy 136 12 Ręką potężną, wyciągniętym ramieniem, bo Jego łaska na wieki.
Psalmy 136 13 On Morze Czerwone podzielił na części, bo Jego łaska na wieki.
Psalmy 136 14 I przeprowadził środkiem Izraela, bo Jego łaska na wieki.
Psalmy 136 15 I faraona z jego wojskiem strącił w Morze Czerwone, bo Jego łaska na wieki.
Psalmy 136 16 On prowadził swój lud przez pustynię, bo Jego łaska na wieki.
Psalmy 136 17 On pobił wielkich królów, bo Jego łaska na wieki.
Psalmy 136 18 On uśmiercił królów potężnych, bo Jego łaska na wieki.
Psalmy 136 19 Sichona, króla Amorytów, bo Jego łaska na wieki.
Psalmy 136 20 I Oga, króla Baszanu, bo Jego łaska na wieki.
Psalmy 136 21 A ziemię ich dał na własność, bo Jego łaska na wieki —
Psalmy 136 22 jako dziedzictwo słudze swemu Izraelowi, bo Jego łaska na wieki.
Psalmy 136 23 On o nas pamiętał w naszym uniżeniu, bo Jego łaska na wieki.
Psalmy 136 24 I uwolnił nas od wrogów, bo Jego łaska na wieki.
Psalmy 136 25 On daje pokarm wszelkiemu ciału, bo Jego łaska na wieki.
Psalmy 136 26 Dziękujcie Bogu, niebiosa, bo Jego łaska na wieki.

Psalmy 137  1 Nad rzekami Babilonu — tam myśmy siedzieli i płakali, kiedyśmy wspominali Syjon.
Psalmy 137  2 Na topolach tamtej krainy zawiesiliśmy nasze harfy.
Psalmy 137  3 Bo tam żądali od nas  pieśni ci, którzy nas uprowadzili, pieśni radości ci, którzy nas uciskali: "Zaśpiewajcie nam jakąś z pieśni syjońskich!"
Psalmy 137  4 Jakże możemy śpiewać pieśń Jahwe  w obcej krainie?
Psalmy 137  5 Jeruzalem, jeśli zapomnę o tobie, niech uschnie moja prawica!
Psalmy 137  6 Niech język mi przyschnie do podniebienia, jeśli nie będę pamiętał o tobie,  jeśli nie postawię Jeruzalem ponad największą moją radość.
Psalmy 137  7 Pamiętaj, Jahwe, przeciwko synom Edomu, dzień [klęski] Jeruzalem.  Oni mówili: "Burzcie, burzcie — aż do jej fundamentów!"
Psalmy 137  8 Córo Babilonu, niszczycielko, błogosławiony, kto ci odpłaci za zło, jakie nam wyrządziłaś!
Psalmy 137  9 Błogosławiony, kto schwyci i rozbije o skałę twoje dzieci.

Psalmy 138  1 Dawidowy.  Będę Cię sławił, <Jahwe>, z całego mego serca, <bo usłyszałeś słowa ust moich>: będę śpiewał Ci wobec aniołów.
Psalmy 138  2 Oddam Ci pokłon ku Twemu świętemu przybytkowi. I będę dziękował Twemu imieniu  za łaskę Twoją i wierność,  bo wywyższyłeś ponad wszystko  Twoje imię i obietnicę.
Psalmy 138  3 Kiedym Cię wzywał, wysłuchałeś mnie, pomnożyłeś siłę mej duszy.
Psalmy 138  4 Wszyscy królowie ziemi będą Ci, Jahwe, dziękować, gdy posłyszą słowa ust Twoich;
Psalmy 138  5 i będą opiewać drogi Jahwe: "Prawdziwie, chwała Jahwe jest wielka".
Psalmy 138  6 Prawdziwie, Jahwe jest wzniosły i patrzy łaskawie na pokornego, pyszałka zaś dostrzega z daleka.
Psalmy 138  7 Gdy chodzę wśród utrapienia, Ty zapewniasz mi życie, wbrew gniewowi mych wrogów. Wyciągasz swą rękę,  Twoja prawica mnie wybawia.
Psalmy 138  8 Jahwe za mnie [wszystkiego] dokona. Jahwe, na wieki trwa Twoja łaska, nie porzucaj dzieła rąk Twoich.

Psalmy 139  1 Kierownikowi chóru. Dawidowy. Psalm.  Jahwe, przenikasz i znasz mnie,
Psalmy 139  2 Ty wiesz, gdy siedzę i wstaję.  Z daleka przenikasz moje zamysły,
Psalmy 139  3 widzisz moje działanie i mój spoczynek i wszystkie moje drogi są Ci znane.
Psalmy 139  4 Choć jeszcze nie ma słowa na języku: Ty, Jahwe, już znasz je w całości.
Psalmy 139  5 Ty ogarniasz mnie zewsząd  i kładziesz na mnie swą rękę.
Psalmy 139  6 Zbyt dziwna jest dla mnie Twa wiedza, zbyt wzniosła: nie mogę jej pojąć.
Psalmy 139  7 Gdzież się oddalę przed Twoim duchem? Gdzie ucieknę od Twego oblicza?
Psalmy 139  8 Gdy wstąpię do nieba, tam jesteś;  jesteś przy mnie, gdy się w Szeolu położę.
Psalmy 139  9 Gdybym przybrał skrzydła jutrzenki, zamieszkał na krańcu morza:
Psalmy 139 10 tam również Twa ręka będzie mnie wiodła i podtrzyma mię Twoja prawica.
Psalmy 139 11 Jeśli powiem: "Niech mię przynajmniej ciemności okryją i noc mnie otoczy jak światło":
Psalmy 139 12 sama ciemność nie będzie ciemna dla Ciebie, a noc jak dzień zajaśnieje:  <mrok jest dla Ciebie jak światło.>
Psalmy 139 13 Ty bowiem utworzyłeś moje nerki, Ty utkałeś mnie w łonie mej matki.
Psalmy 139 14 Dziękuję Ci, że mnie stworzyłeś tak cudownie, godne podziwu są Twoje dzieła. I dobrze znasz moją duszę,
Psalmy 139 15 nie tajna Ci moja istota, kiedy w ukryciu powstawałem, utkany w głębi ziemi.
Psalmy 139 16 Oczy Twoje widziały me czyny  i wszystkie są spisane w Twej księdze;  dni określone zostały,  chociaż żaden z nich [jeszcze] nie nastał.
Psalmy 139 17 Jak nieocenione są dla mnie myśli Twe, Boże, jak jest ogromna ich ilość!
Psalmy 139 18 Gdybym je przeliczył, więcej ich niż piasku; gdybym doszedł do końca, jeszcze jestem z Tobą.
Psalmy 139 19 O Boże, obyś zgładził bezbożnego,  niech krwawi mężowie idą precz ode mnie!
Psalmy 139 20 Oni przeciw Tobie zmawiają się podstępnie, za nic mają Twoje myśli.
Psalmy 139 21 Jahwe, czyż nie mam nienawidzić tych, co nienawidzą Ciebie oraz nie brzydzę się tymi, co przeciw Tobie powstają?
Psalmy 139 22 Nienawidzę ich pełnią nienawiści; stali się moimi wrogami.
Psalmy 139 23 Zbadaj mnie, Boże, i poznaj me serce; doświadcz i poznaj moje troski,
Psalmy 139 24 i zobacz, czy zdążam drogą nieprawą, a prowadź mnie drogą odwieczną.

Psalmy 140  1 Kierownikowi chóru. Psalm. Dawidowy.
Psalmy 140  2 Wybaw mię, Jahwe, od człowieka złego, strzeż mnie od gwałtownika:
Psalmy 140  3 od tych, którzy w sercu knują złe zamiary, każdego dnia wzniecają spory.
Psalmy 140  4 Ostre jak u węża ich języki,  a jad żmijowy pod ich wargami. Sela
Psalmy 140  5 Od rąk grzesznika ustrzeż mię, Jahwe, zachowaj mnie od gwałtownika,  od tych, co zamyślają z nóg mnie zwalić.
Psalmy 140  6 Pyszni sidło na mnie skrycie zastawiają: złoczyńcy rozciągają powrozy,  umieszczają pułapki na mojej drodze. Sela
Psalmy 140  7 Mówię do Jahwe: Jesteś moim Bogiem; usłysz, o Jahwe, moje głośne błaganie.
Psalmy 140  8 Panie, mój Jahwe, potężna moja pomocy, osłaniasz w dniu walki moją głowę.
Psalmy 140  9 Nie dopuszczaj, Jahwe, pragnień niegodziwca,  nie spełniaj jego zamiarów.  Niech nie podnoszą (Sela)*
Psalmy 140 10 głowy ci, którzy mnie otaczają,  niech dzieło ich warg przygniecie ich samych.
Psalmy 140 11 Niech spadnie na nich deszcz węgli ognistych; niech zwali ich do dołu, by się nie dźwignęli.
Psalmy 140 12 Niech nie ostanie się w kraju mąż złego języka; gwałtownika niech ogarną nieszczęścia.
Psalmy 140 13 Wiem, że Jahwe oddaje sprawiedliwość ubogiemu — biednemu — słuszność.
Psalmy 140 14 Tylko sprawiedliwi będą sławili Twe imię, prawi mieszkać będą przed Twoim obliczem.

Psalmy 141  1 Psalm. Dawidowy.  Do Ciebie wołam, Jahwe, prędko mi dopomóż; usłysz głos mój, gdy wołam do Ciebie.
Psalmy 141  2 Niech moja modlitwa będzie stale przed Tobą jak kadzidło; wzniesienie rąk moich — jak ofiara wieczorna.
Psalmy 141  3 Postaw, Jahwe, straż moim ustom i wartę przy bramie warg moich.
Psalmy 141  4 Mojego serca nie skłaniaj do złego słowa, do popełniania czynów niegodziwych; bym nigdy z ludźmi, co czynią nieprawość, nie jadł ich potraw wybornych.
Psalmy 141  5 Niech sprawiedliwy mię bije: to czyn miłości; olejek występnego niech nigdy nie ozdabia mojej głowy. Nieustannie przeciwstawiam swą modlitwę ich złości.
Psalmy 141  6 Popadli w moc Skały ich sędziowie  i usłyszeli, jak łagodne były moje słowa.
Psalmy 141  7 Jak kamień młyński rozbija się o ziemię,  tak rozrzucono ich kości nad czeluścią Szeolu.
Psalmy 141  8 Do Ciebie bowiem, Panie mój, Jahwe, [zwracam] moje oczy; do Ciebie się uciekam: Ty nie gub mej duszy.
Psalmy 141  9 Strzeż mnie od sidła, które zastawili na mnie, i od pułapek złoczyńców.
Psalmy 141 10 Niechaj występni wpadną w swoje sieci, podczas gdy ja ujdę cało.

Psalmy 142  1 Pieśń pouczająca. Dawidowa — gdy był w jaskini.* Modlitwa.
Psalmy 142  2 Głośno wołam do Jahwe, głośno błagam Jahwe.
Psalmy 142  3 Wylewam przed Nim swą troskę, wyjawiam przed Nim swą udrękę.
Psalmy 142  4 Gdy duch mój we mnie ustaje, Ty znasz moją ścieżkę.  Na drodze, po której kroczę, ukryli na mnie sidło.
Psalmy 142  5 Oglądam się w prawo i patrzę:  a nie ma nikogo, kto by miał wzgląd na mnie.  Znikła dla mnie możność pomocy,  nie ma nikogo, kto by dbał o moje życie.
Psalmy 142  6 Do Ciebie wołam, o Jahwe, mówię: Ty jesteś moją ucieczką, udziałem moim w ziemi żyjących.
Psalmy 142  7 Zważ na moje wołanie, bo jestem bardzo słaby. Wybaw mię od prześladowców, gdyż są ode mnie mocniejsi.
Psalmy 142  8 Wyprowadź mnie z więzienia, bym dziękował imieniu Twojemu. Otoczą mnie sprawiedliwi,  gdy okażesz mi dobroć.

Psalmy 143  1 Psalm. Dawidowy.  Usłysz, o Jahwe, moją modlitwę,  przyjm moje błaganie,  w wierności swojej wysłuchaj mnie, w swej sprawiedliwości.
Psalmy 143  2 Nie pozywaj na sąd swojego sługi,  bo nikt żyjący nie jest sprawiedliwy przed Tobą.
Psalmy 143  3 Albowiem nieprzyjaciel mnie prześladuje: moje życie na ziemię powalił,  pogrążył mnie w ciemnościach <jak dawno umarłych.>
Psalmy 143  4 A we mnie duch mój omdlewa, serce we mnie zamiera.
Psalmy 143  5 Pamiętam dni starodawne, rozmyślam o wszystkich Twych dziełach, rozważam dzieło rąk Twoich.
Psalmy 143  6 Wyciągam ręce do Ciebie; moja dusza pragnie Ciebie jak zeschła ziemia. Sela
Psalmy 143  7 Prędko wysłuchaj mnie, Jahwe, albowiem duch mój omdlewa.  Nie ukrywaj przede mną swego oblicza,  bym się nie stał podobny do tych, co schodzą do grobu.
Psalmy 143  8 Spraw, bym rychło doznał Twojej łaski, bo w Tobie pokładam nadzieję. Oznajmij, jaką drogą mam kroczyć,  bo wznoszę do Ciebie moją duszę.
Psalmy 143  9 Wybaw mnie, Jahwe, od moich wrogów, do Ciebie się uciekam.
Psalmy 143 10 Naucz mnie czynić Twą wolę, bo Ty jesteś moim Bogiem.  Twój dobry duch niech mnie prowadzi po równej ziemi.
Psalmy 143 11 Przez wzgląd na Twoje imię, Jahwe, zachowaj mię przy życiu; w swej sprawiedliwości wyprowadź mnie z utrapień.
Psalmy 143 12 A w swojej łaskawości zniszcz moich wrogów i wytrać wszystkich, którzy mnie dręczą, albowiem jestem Twoim sługą.

Psalmy 144  1 Dawidowy.  Błogosławiony Jahwe — Opoka moja, On moje ręce zaprawia do walki, moje palce do wojny.
Psalmy 144  2 On mocą dla mnie i warownią moją, osłoną moją i moim wybawcą,  moją tarczą i Tym, któremu ufam, Ten, który mi poddaje ludy.
Psalmy 144  3 O Jahwe, czym jest człowiek, że masz o nim pieczę, czym syn człowieczy, że Ty o nim myślisz?
Psalmy 144  4 Człowiek jest podobny do tchnienia wiatru, dni jego jak cień mijają.
Psalmy 144  5 O Jahwe, nachyl Twych niebios i zstąp, dotknij gór, by zadymiły,
Psalmy 144  6 ciśnij piorun i rozprosz ich, wypuść swe strzały i przeraź ich,
Psalmy 144  7 wyciągnij rękę Twoją z wysoka, wybaw mię z wód wielkich  i uwolnij z rąk cudzoziemców,
Psalmy 144  8 tych, których usta mówią kłamstwo,  a których prawica jest prawicą kłamliwą.
Psalmy 144  9 Boże, pieśń nową będę Ci śpiewał, grać Ci będę na harfie o dziesięciu strunach.
Psalmy 144 10 Ty królom dajesz zwycięstwo, Ty wyzwoliłeś sługę Twego, Dawida. <Od miecza złego
Psalmy 144 11 mnie wybaw i uwolnij z rąk cudzoziemców, tych, których usta mówią na wiatr, a których prawica jest prawicą fałszywą.>
Psalmy 144 12 Niech nasi synowie będą szczęśliwi, którzy wyrastają w swojej młodości,  niech będą córki nasze na wzór narożnych kolumn, rzeźbione na wzór kolumn świątyni.
Psalmy 144 13 Niech pełne będą nasze spichlerze, zasobne we wszelkie płody.  Niech trzody nasze tysiąckroć płodne na polach naszych mnożą się tysiącami;
Psalmy 144 14 niech nasze zwierzęta będą ciężkie. Niech się nie zdarza wypadek czy ucieczka ani lament na naszych ulicach.
Psalmy 144 15 Szczęśliwy lud, któremu tak się powodzi, szczęśliwy lud, którego Bogiem jest Jahwe.

Psalmy 145  1 Pieśń pochwalna. Dawida.  Alef Chcę Cię wywyższać, Boże mój, Królu,  i błogosławić imię Twe na zawsze i na wieki.
Psalmy 145  2 Bet 2  Każdego dnia będę Ciebie błogosławił  i na wieki wysławiał Twe imię.
Psalmy 145  3 Gimel 3 Wielki jest Jahwe i godzien wielkiej chwały,  a wielkość Jego niezgłębiona.
Psalmy 145  4 Dalet 4  Pokolenie pokoleniu głosi Twoje dzieła  i zwiastuje Twoje potężne czyny.
Psalmy 145  5 He 5  Głoszą wspaniałą chwałę Twego majestatu  i rozpowiadają Twe cuda.
Psalmy 145  6 Waw 6 I mówią o potędze Twoich dzieł straszliwych,  i opowiadają Twą wielkość.
Psalmy 145  7 Zain 7  Przekazują pamięć o Twej wielkiej dobroci  i radują się Twą sprawiedliwością.
Psalmy 145  8 Chet 8  Jahwe jest łagodny i miłosierny,  nieskory do gniewu i bardzo łaskawy.
Psalmy 145  9 Tet 9  Jahwe jest dobry dla wszystkich  i Jego miłosierdzie ogarnia wszystkie Jego dzieła.
Psalmy 145 10 Jod 10  Niechaj Cię wielbią, Jahwe, wszystkie dzieła Twoje  i święci Twoi niech Cię błogosławią.
Psalmy 145 11 Kaf 11  Niech mówią o chwale Twojego królestwa  i niech głoszą Twoją potęgę.
Psalmy 145 12 Lamed 12 by oznajmić synom ludzkim Twoją potęgę  i wspaniałość chwały Twego królestwa.
Psalmy 145 13 Mem 13  Królestwo Twoje królestwem wszystkich wieków,  Twoje panowanie trwa przez wszystkie pokolenia. (Nun) <Jahwe jest wierny we wszystkich swych słowach  i we wszystkich swoich dziełach święty.>
Psalmy 145 14 Samek 14  Jahwe podtrzymuje wszystkich, którzy padają,  i podnosi wszystkich zgnębionych.
Psalmy 145 15 Ain 15  Oczy wszystkich oczekują Ciebie,  Ty zaś dajesz im pokarm we właściwym czasie.
Psalmy 145 16 Pe 16  Ty otwierasz swą rękę  i wszystko, co żyje, nasycasz do woli.
Psalmy 145 17 Sade 17  Jahwe jest sprawiedliwy na wszystkich swych drogach  i łaskawy we wszystkich swoich dziełach.
Psalmy 145 18 Kof 18  Jahwe jest blisko wszystkich, którzy Go wzywają,  wszystkich wzywających Go szczerze.
Psalmy 145 19 Resz 19  Spełnia wolę tych, którzy się Go boją,  usłyszy ich wołanie i przyjdzie im z pomocą.
Psalmy 145 20 Szin 20  Jahwe strzeże wszystkich, którzy Go miłują,  a wytępi wszystkich występnych.
Psalmy 145 21 Taw 21  Niech usta moje głoszą chwałę Jahwe,  by wszelkie ciało wielbiło Jego święte imię  <na zawsze i na wieki.>

Psalmy 146  1 Alleluja.  Chwal, duszo moja, Jahwe,
Psalmy 146  2 chcę chwalić Jahwe, jak długo żyć będę; chcę śpiewać Bogu mojemu, póki będę istniał.
Psalmy 146  3 Nie pokładajcie ufności w książętach  ani w człowieku, u którego nie ma wybawienia.
Psalmy 146  4 Gdy tchnienie go opuści, wraca do swej ziemi, wówczas przepadają jego zamiary.
Psalmy 146  5 Szczęśliwy, komu pomocą jest Bóg Jakuba, kto ma nadzieję w Bogu swoim Jahwe,
Psalmy 146  6 który stworzył niebo i ziemię,  i morze ze wszystkim, co w nich istnieje. On wiary dochowuje na wieki,
Psalmy 146  7 daje prawo uciśnionym i daje chleb głodnym. Jahwe uwalnia jeńców,
Psalmy 146  8 Jahwe przywraca wzrok niewidomym, Jahwe podnosi pochylonych,  Jahwe miłuje sprawiedliwych.
Psalmy 146  9 Jahwe strzeże przychodniów, chroni sierotę i wdowę,  lecz na bezdroża kieruje występnych.
Psalmy 146 10 Jahwe króluje na wieki, Bóg twój, Syjonie — przez pokolenia. Alleluja.

Psalmy 147  1 (Alleluja.)  Dobrze jest grać naszemu Bogu, wdzięcznie jest nucić pieśń pochwalną.
Psalmy 147  2 Jahwe buduje Jeruzalem, gromadzi rozproszonych z Izraela;
Psalmy 147  3 On leczy złamanych na duchu i przewiązuje ich rany.
Psalmy 147  4 On liczbę gwiazd oznacza, wszystkie je woła po imieniu.
Psalmy 147  5 Pan nasz jest wielki i zasobny w siły, mądrość Jego jest niewypowiedziana.
Psalmy 147  6 Jahwe dźwiga pokornych,  a poniża występnych aż do ziemi.
Psalmy 147  7 Śpiewajcie pieśń dziękczynną dla Jahwe, grajcie Bogu naszemu na harfie.
Psalmy 147  8 On niebo okrywa chmurami, deszcz przygotowuje dla ziemi; sprawia, że góry wypuszczają trawę <i zioła, by ludziom służyły>;
Psalmy 147  9 On daje pokarm bydłu, pisklętom kruka to, o co wołają.
Psalmy 147 10 Nie kocha się w sile rumaka;  nie ma też upodobania w goleniach męża.
Psalmy 147 11 Podobają się Jahwe ci, którzy się Go boją,  którzy wyczekują Jego łaski.
Psalmy 147 12 Chwal, Jerozolimo, Jahwe, chwal Boga twego, Syjonie.
Psalmy 147 13 Umacnia bowiem zawory bram twoich i błogosławi synom twoim w tobie.
Psalmy 147 14 Zapewnia pokój twoim granicom, nasyca ciebie najlepszą pszenicą.
Psalmy 147 15 Na ziemię zsyła swoje orędzie, mknie chyżo Jego słowo.
Psalmy 147 16 On daje śnieg niby wełnę, a szron jak popiół rozsiewa.
Psalmy 147 17 Ciska swój grad jak okruchy chleba; od Jego mrozu ścinają się wody.
Psalmy 147 18 Posyła słowo swoje i każe im tajać;  każe wiać swemu wiatrowi, a spływają wody.
Psalmy 147 19 Obwieścił swoje słowa Jakubowi, Izraelowi ustawy swe i wyroki.
Psalmy 147 20 Tak nie uczynił każdemu narodowi: o swoich wyrokach ich nie pouczył. Alleluja.

Psalmy 148  1 Alleluja.  Chwalcie Jahwe z niebios, chwalcie Go na wysokościach.
Psalmy 148  2 Chwalcie Go, wszyscy Jego aniołowie, chwalcie Go, wszystkie Jego zastępy.
Psalmy 148  3 Chwalcie Go, słońce i księżycu, chwalcie Go, wszystkie gwiazdy świecące.
Psalmy 148  4 Chwalcie Go, nieba najwyższe i wody, co są ponad niebem:
Psalmy 148  5 niech imię Jahwe wychwalają,  On bowiem nakazał i zostały stworzone,
Psalmy 148  6 utwierdził je na zawsze, na wieki; nadał im prawo, które nie przeminie.
Psalmy 148  7 Chwalcie Jahwe z ziemi,  potwory i wszystkie morskie głębiny,
Psalmy 148  8 ogniu i gradzie, śniegu i mgło, gwałtowny huraganie, co pełnisz Jego słowo,
Psalmy 148  9 góry i wszelkie pagórki,  drzewa rodzące owoc i wszystkie cedry,
Psalmy 148 10 dzikie zwierzęta i bydło wszelakie, zwierzątka naziemne i ptactwo skrzydlate,
Psalmy 148 11 królowie ziemscy i wszystkie narody, władcy i wszyscy sędziowie na ziemi,
Psalmy 148 12 młodzieńcy, a także dziewice, starcy wraz z młodzieżą
Psalmy 148 13 niech imię Jahwe wychwalają, bo tylko Jego imię jest wzniosłe, majestat Jego góruje nad ziemią i niebem
Psalmy 148 14 i pomnaża moc swojego ludu.  Pieśń pochwalna dla wszystkich Jego świętych, synów Izraela — ludu, który Mu jest bliski. Alleluja.

Psalmy 149  1 Alleluja.  Śpiewajcie pieśń nową dla Jahwe;  chwała Jego [niech zabrzmi] w zgromadzeniu świętych.
Psalmy 149  2 Niech Izrael się cieszy swym Stwórcą,  niech synowie Syjonu radują się swym Królem.
Psalmy 149  3 Niech chwalą Jego imię wśród tańców, niech grają Mu na bębnie i cytrze.
Psalmy 149  4 Bo Jahwe w ludzie swoim ma upodobanie i zdobi pokornych zwycięstwem.
Psalmy 149  5 Niech się weselą święci wśród chwały, niech się cieszą na swoich sofach.
Psalmy 149  6 Niech chwała Boża będzie w ich ustach, a miecze obosieczne w ich ręku:
Psalmy 149  7 aby dokonać pomsty wśród pogan i karania pośród narodów;
Psalmy 149  8 aby ich królów zakuć w kajdany, a dostojników w żelazne łańcuchy;
Psalmy 149  9 by wypełnić na nich pisany wyrok:  to jest chwałą wszystkich Jego świętych. Alleluja.

Psalmy 150  1 Alleluja.  Chwalcie Boga w Jego świątyni,  chwalcie Go na wyniosłym Jego nieboskłonie.
Psalmy 150  2 Chwalcie Go za potężne Jego czyny, chwalcie Go za wielką Jego potęgę.
Psalmy 150  3 Chwalcie Go dźwiękiem rogu, chwalcie Go na harfie i cytrze.
Psalmy 150  4 Chwalcie Go bębnem i tańcem, chwalcie Go na strunach i flecie.
Psalmy 150  5 Chwalcie Go na cymbałach dźwięcznych, chwalcie Go na cymbałach brzęczących:
Psalmy 150  6 Wszystko, co żyje, niech chwali Jahwe! Alleluja.

Przysłów 1  1 Przysłowia Salomona, syna Dawida, króla izraelskiego, [podane po to],
Przysłów 1  2 by mądrość osiągnąć i karność, pojąć słowa rozumne,
Przysłów 1  3 zdobyć staranne wychowanie: prawość, rzetelność, uczciwość;
Przysłów 1  4 prostaczkom udzielić rozwagi, a młodym — rozsądku i wiedzy.
Przysłów 1  5 Mądry, słuchając, pomnaża swą wiedzę, rozumny nabywa biegłości:
Przysłów 1  6 jak pojąć przysłowie i zdanie, słowa i zagadki mędrców.
Przysłów 1  7 Podstawą wiedzy jest bojaźń Jahwe, lecz głupcy odrzucają mądrość i karność.
Przysłów 1  8 Synu mój, słuchaj napomnień ojca i nie odrzucaj nauk swej matki,
Przysłów 1  9 gdyż one ci są wieńcem powabnym dla głowy i naszyjnikiem cennym dla szyi.
Przysłów 1 10 Kiedy cię, synu, wabią grzesznicy, nie waż się iść,
Przysłów 1 11 choćby rzekli: "Pójdź z nami! Zasadźmy się na cichych! Bez powodu czyhajmy na czystych!
Przysłów 1 12 Jak Szeol wchłoniemy ich żywych i zdrowych tak jak schodzących do grobu.
Przysłów 1 13 Znajdziemy wszelkie kosztowności i napełnimy domy swe łupem.
Przysłów 1 14 Przyłącz swój los do naszej wspólnoty, jedna sakwa niech łączy nas wszystkich".
Przysłów 1 15 Synu mój, nie chodź ich drogą, przed ścieżką ich strzeż swojej stopy,
Przysłów 1 16 gdyż nogi ich pędzą do zbrodni, spieszno im: krew chcą wytoczyć.
Przysłów 1 17 Lecz próżno ich sieć zarzucona, na oczach wszelkiego ptactwa.
Przysłów 1 18 Na własną krew raczej czyhają, czatują na swoje życie,
Przysłów 1 19 bo taki jest los chciwych zysku: zabiera on własne ich życie.
Przysłów 1 20 Mądrość woła na ulicach, na placach glos swój podnosi;
Przysłów 1 21 nawołuje na drogach zgiełkliwych, w bramach miejskich przemawia:
Przysłów 1 22 Dokądże głupcy mają kochać głupotę, szydercy miłować szyderstwo, a nierozumni pogardzać nauką?
Przysłów 1 23 Powróćcie do moich upomnień, udzielę wam ducha mojego, nauczę was moich zaleceń.
Przysłów 1 24 Ponieważ prosiłam, lecz wyście nie dbali, rękę podałam, a nikt nie zważał,
Przysłów 1 25 gardziliście każdą mą radą, nie chcieliście moich upomnień:
Przysłów 1 26 więc i ja waszą klęskę wyszydzę, zadrwię sobie z waszej bojaźni,
Przysłów 1 27 gdy bojaźń nadciągnie jak burza, a wasza zagłada jak wicher, gdy spotka was ucisk i boleść.
Przysłów 1 28 Wtedy będą mnie prosić — lecz ja nie odpowiem, i szukać — lecz mnie nie znajdą,
Przysłów 1 29 gdyż wiedzy nienawidzili, gardzili bojaźnią Jahwe,
Przysłów 1 30 nie poszli za mymi radami, zlekceważyli moje napomnienie.
Przysłów 1 31 Spożyją owoce swej drogi, nasycą się swymi radami;
Przysłów 1 32 odstępstwo prostaków uśmierci ich, bezmyślność niemądrych ich zgubi.
Przysłów 1 33 Kto słucha mnie — osiągnie spokój, wytchnienie — bez obawy nieszczęścia.

Przysłów 2  1 Jeśli, synu, nauki me przyjmiesz i zachowasz u siebie wskazania;
Przysłów 2  2 ku mądrości nachylisz swe ucho, ku roztropności nakłonisz swe serce;
Przysłów 2  3 tak, jeśli wezwiesz rozsądek, przywołasz donośnie rozwag?,
Przysłów 2  4 jeśli szukać jej poczniesz jak srebra, i pożądać jej będziesz jak skarbów —
Przysłów 2  5 to bojaźń Jahwe zrozumiesz, osiągniesz znajomość Boga.
Przysłów 2  6 Bo Jahwe udziela mądrości, z ust Jego — wiedza, roztropność;
Przysłów 2  7 dla prawych On chowa swą pomoc, On — tarczą żyjącym uczciwie.
Przysłów 2  8 On strzeże ścieżek prawości, ochrania drogi pobożnych.
Przysłów 2  9 Wtedy sprawiedliwość pojmiesz i prawość, i rzetelność — i każdą dobrą ścieżkę;
Przysłów 2 10 gdyż mądrość zagości w twym sercu, wiedza ucieszy twą duszę.
Przysłów 2 11 Rozwaga pilnować cię będzie, roztropność na straży twej stanie.
Przysłów 2 12 Ustrzeże cię od drogi występku, od ludzi mówiących przewrotnie,
Przysłów 2 13 co opuścili ścieżki prawości, by chodzić mrocznymi drogami —
Przysłów 2 14 radością ich czynić nieprawość, ze zła, przewrotności się cieszą;
Przysłów 2 15 bo drogi ich pełne są fałszu i błądzą po swoich ścieżkach.
Przysłów 2 16 Aby cię ustrzec przed cudzą żoną, przed obcą, co mowę ma gładką.;
Przysłów 2 17 co przyjaciela młodości rzuciła, Bożego przymierza niepomna.
Przysłów 2 18 Już dom jej ku śmierci się chyli, ku cieniom [Szeolu] jej droga:
Przysłów 2 19 każdy, kto idzie do niej, nie wraca, nie odnajdzie ścieżek życia.
Przysłów 2 20 Dlatego będziesz iść drogą prawych, trzymać się ścieżek uczciwych;
Przysłów 2 21 gdyż ludzie prawi ziemię posiądą, uczciwi rozmnożą się na niej;
Przysłów 2 22 nieprawych wygładzą z ziemi, z korzeniami wyrwie się przewrotnych,

Przysłów 3  1 Synu mój, nie zapomnij mych nauk, twoje serce niech strzeże nakazów,
Przysłów 3  2 bo wiele dni i lat życia i pełnię ci szczęścia przyniosą:
Przysłów 3  3 Niech miłość i wierność cię strzeże! Przymocuj je sobie do szyi, na tablicy serca je zapisz,
Przysłów 3  4 a znajdziesz życzliwość i łaskę w oczach Boga i ludzi.
Przysłów 3  5 Z całego serca Bogu zaufaj, nie polegaj na swoim rozsądku,
Przysłów 3  6 myśl o Nim na każdej drodze; a On twe ścieżki wyrówna.
Przysłów 3  7 Nie bądź mądrym we własnych oczach, Boga się bój, zła unikaj:
Przysłów 3  8 To ciału zapewni zdrowie, a pokrzepienie twym kościom.
Przysłów 3  9 Czcij Jahwe swoim majątkiem i pierwocinami dochodu,
Przysłów 3 10 a twoje spichrze napełnią się zbożem i kadzie przeleją się moszczem.
Przysłów 3 11 Upomnieniem Jahwe nie gardź, mój synu, nie odrzucaj ze wstrętem strofowań,
Przysłów 3 12 bo Jahwe strofuje tych, których kocha, jak ojciec syna miłego.
Przysłów 3 13 Szczęśliwy, kto mądrość osiągnął, mąż, który nabył rozwagi;
Przysłów 3 14 bo lepiej ją posiąść niż srebro, ją raczej nabyć niż złoto,
Przysłów 3 15 zdobycie jej lepsze od pereł, nie równe jej żadne klejnoty.
Przysłów 3 16 W prawicy trzyma dni długie, w lewicy — bogactwo, pomyślność;
Przysłów 3 17 jej drogi drogami miłymi, ku szczęściu wiodą wszystkie jej ścieżki.
Przysłów 3 18 Dla tego, co strzeże jej, drzewem jest życia, a kto się jej trzyma — szczęśliwy.
Przysłów 3 19 Jahwe umocnił ziemię mądrością, niebiosa utwierdził rozumem,
Przysłów 3 20 przez Jego wiedzę wytrysły odmęty, a rosę spuszczają obłoki.
Przysłów 3 21 Przezorności, rozwagi, strzeż mój synu, niech one ci z oczu nie schodzą;
Przysłów 3 22 a życiem twej duszy się staną, wdzięczną ozdobą dla szyi.
Przysłów 3 23 I drogą swą pójdziesz bezpiecznie, bo noga się twoja nie potknie;.
Przysłów 3 24 gdy spoczniesz, nie zaznasz trwogi, zaśniesz, a sen twój przyjemny.
Przysłów 3 25 Nagły strach cię nie przerazi ni klęska, gdy dotknie przewrotnych;
Przysłów 3 26 bo z tobą jest Jahwe, przed sidłem twą nogę ochroni.
Przysłów 3 27 Pracownikom nie odmawiaj zapłaty, gdy masz możność działania.
Przysłów 3 28 Nie mów bliźniemu: "Idź sobie, przyjdź później, dam jutro" — gdy możesz dać zaraz.
Przysłów 3 29 Nie spiskuj przeciw bliźniemu, gdy mieszka przy tobie beztrosko.
Przysłów 3 30 Niesłusznie nie sprzeczaj się z nikim, o ile ci zła nie wyrządził.
Przysłów 3 31 Nie zazdrość krzywdzicielowi, nie skłaniaj się ku jego drogom.
Przysłów 3 32 bo Jahwe się brzydzi przewrotnym, a z wiernymi obcuje przyjaźnie.
Przysłów 3 33 Przekleństwo Jahwe na domu występnego, On błogosławi mieszkanie uczciwych;
Przysłów 3 34 On się naśmiewa z szyderców, a pokornym udziela swej łaski.
Przysłów 3 35 Mądrzy dostąpią chwały, udziałem głupich jest hańba.

Przysłów 4  1 Słuchajcie, synowie, rad ojca, by poznać mądrość, zważajcie;
Przysłów 4  2 udzielam wam cennej nauki, nie gardźcie mym pouczeniem;
Przysłów 4  3 bo i ja byłem synem u ojca, kochanym, jedynym dla matki,
Przysłów 4  4 a tymi słowami mnie uczył: Niech będą w twym sercu zamknięte wskazania, strzeż mych nakazów, byś żył;
Przysłów 4  5 nabywaj mądrości, nabywaj rozwagi, nie zapominaj słów moich ust.
Przysłów 4  6 Nie gardź nią, bo ciebie ocali, ukochaj ją, będzie cię strzegła.
Przysłów 4  7 Zasadą mądrości: zdobywaj mądrość, za wszystko, co masz, mądrości nabywaj.
Przysłów 4  8 Ceń ją, a czcią cię otoczy, okryje cię sławą, gdy ją posiądziesz;
Przysłów 4  9 włoży ci wieniec powabny na głowę, obdarzy zaszczytną koroną.
Przysłów 4 10 Posłuchaj, synu, przyjmij moje słowa, a życie się twoje przedłuży.
Przysłów 4 11 Poprowadzę cię drogą mądrości, ścieżkami prawości powiodę.
Przysłów 4 12 Gdy pójdziesz nią- kroki twe będą swobodne, i choćbyś biegł, nie potkniesz się.
Przysłów 4 13 Słuchaj nauki i nie gardź nią, strzeż jej, gdyż ona twym życiem.
Przysłów 4 14 Nie wstępuj na ścieżkę grzeszników, nie wchodź na drogę złych ludzi;
Przysłów 4 15 unikaj jej, na nią nie wkraczaj, omiń ją, odwróć się od niej.
Przysłów 4 16 Bo nie zasną, aż złego coś zbroją, sen ich odleci, jeśli nie szkodzili,
Przysłów 4 17 bo jedzą chleb nieprawości i piją wino przemocy.
Przysłów 4 18 Ścieżka prawych — to światło poranne, wschodzi — wzrasta aż do południa;
Przysłów 4 19 droga grzeszników jak gęsty mrok, nie wiedzą, przez co się potkną.
Przysłów 4 20 Zważaj, synu, na moje słowa, do uwag mych nakłoń swe ucho;
Przysłów 4 21 niech one nie schodzą ci z oczu, przechowuj je pilnie w swym sercu;
Przysłów 4 22 bo życiem są dla tych, co je otrzymali, lekarstwem całego ich ciała.
Przysłów 4 23 Z całą pilnością strzeż swego serca, bo życie ma tam swoje źródło.
Przysłów 4 24 Fałszu ust się wystrzegaj, od warg przewrotnych bądź z dala.
Przysłów 4 25 Twe oczy niech patrzą na wprost, przed siebie kieruj powieki.
Przysłów 4 26 Uważaj, gdzie krok masz postawić, i wszystkie twe drogi niech będą pewne.
Przysłów 4 27 Nie zbaczaj na lewo i prawo, odwróć swą nogę od złego.

Przysłów 5  1 Ku mojej mądrości zwróć się, mój synu, ku mojej rozwadze nakłoń swe ucho;
Przysłów 5  2 abyś zachował roztropność, twe usta niech strzegą rozsądku.
Przysłów 5  3 Bo miód wycieka z warg obcej , podniebienie jej gładkie jak olej;
Przysłów 5  4 lecz w końcu będzie gorzka niby piołun i ostra jak miecz obosieczny.
Przysłów 5  5 Jej nogi zstępują ku śmierci, do Szeolu zmierzają jej kroki,
Przysłów 5  6 byś nie dostrzegł drogi życia, nie zważał, że kręte jej ścieżki.
Przysłów 5  7 Więc teraz, mój synu, posłuchaj, nie odstępuj od moich pouczeń;
Przysłów 5  8 idź drogą swą od niej daleko, pod drzwi jej domu nie podchodź,
Przysłów 5  9 byś obcym swej sławy nie oddał, a lat swych okrutnikowi,
Przysłów 5 10 by z pracy twej inni nie tyli, by mienie twe nie szło w dom obcy.
Przysłów 5 11 Na końcu przyjdzie ci wzdychać, gdy ciało i siły wyczerpiesz.
Przysłów 5 12 Powiesz: "Nie cierpiałem upomnień — nauką wzgardziło me serce,
Przysłów 5 13 nie dbałem na głos wychowawców, nie dawałem posłuchu nauczającym mnie;
Przysłów 5 14 o włos, a popadł bym w wielkie nieszczęście pośród rady i zgromadzenia".
Przysłów 5 15 Pij wodę z własnej cysterny i tę, która płynie z twej studni.
Przysłów 5 16 Na zewnątrz mają bić twoje źródła? Tworzyć na placach strumienie?
Przysłów 5 17 Niech służy dla ciebie samego, a nie innym wraz z tobą;
Przysłów 5 18 niech źródło twe świętym zostanie, znajduj radość w żonie młodości.
Przysłów 5 19 Przemiła to łania i wdzięczna kozica, jej piersią upajaj się zawsze, w miłości jej stale czuj rozkosz.
Przysłów 5 20 Po cóż, mój synu, upajać się obcą i obejmować łono nieznanej ?
Przysłów 5 21 Bo drogi ludzkie — przed oczyma Jahwe, On widzi wszystkie ich ścieżki,
Przysłów 5 22 gdy grzesznym nieprawość owładnie, trzymają go więzy występku.
Przysłów 5 23 Umrze on z braku nauki, pobłądzi z ogromu głupoty.

Przysłów 6  1 Gdy za bliźniego ręczyłeś, mój synu, gdy za obcego ręką świadczyłeś —
Przysłów 6  2 słowami swych ust się związałeś, mową warg własnych jesteś schwytany.
Przysłów 6  3 Uwolnij się, uczyń to, synu, boś dostał się w ręce bliźniego; idź, biegnij i na bliźniego nalegaj.
Przysłów 6  4 Oczom swym zamknąć się nie daj, powiekom nie dozwól odpocząć.
Przysłów 6  5 Jak gazela wyrwij się z ręki, jak ptaszek z potrzasku ptasznika.
Przysłów 6  6 Do mrówki się udaj, leniwcze, patrz na jej drogi — bądź mądry;
Przysłów 6  7 nie znajdziesz u niej zwierzchnika ni stróża żadnego, ni pana;
Przysłów 6  8 a w lecie gromadzi swą żywność i zbiera swój pokarm we żniwa.
Przysłów 6  9 Jak długo, leniwcze, chcesz leżeć ? A kiedyż ze snu powstaniesz?
Przysłów 6 10 Trochę snu i trochę drzemania, trochę założenia rąk, aby zasnąć:
Przysłów 6 11 a przyjdzie na ciebie nędza jak włóczęga i niedostatek — jak biedak żebrzący.
Przysłów 6 12 Człowiekiem nikczemnym jest i nicponiem: kto chodzi z kłamstwem na ustach,
Przysłów 6 13 oczyma strzela, szurga nogami, palcami swymi wskazuje;
Przysłów 6 14 a w sercu podstęp ukrywa, stale przemyśliwa zło, jest podnietą do kłótni;
Przysłów 6 15 stąd nagle zagłada nań przyjdzie; w mgnieniu oka zniszczony — i nieodwracalnie.
Przysłów 6 16 Tych sześć rzeczy w nienawiści ma Jahwe, a siedem budzi u Niego odrazę:
Przysłów 6 17 wyniosłe oczy, kłamliwy język, ręce, co krew niewinną wylały,
Przysłów 6 18 serce knujące złe plany, nogi, co biegną prędko do zbrodni,
Przysłów 6 19 świadek fałszywy, co kłamie, i ten, kto wznieca kłótnie wśród braci.
Przysłów 6 20 Strzeż, synu, nakazów ojca, nie gardź nauką matki,
Przysłów 6 21 w sercu je wyryj na zawsze i zawieś sobie na szyi.
Przysłów 6 22 Gdy idziesz, niech one cię wiodą; czuwają nad tobą, gdy zaśniesz; gdy budzisz się- mówią do ciebie;
Przysłów 6 23 bo lampą jest nakaz, a światłem Prawo, drogą do życia — upomnienie, nagana.
Przysłów 6 24 One cię strzegą przed złą kobietą, przed obcą, choć język ma gładki;
Przysłów 6 25 jej wdzięków niech serce twoje nie pragnie, powiekami jej nie daj się złowić,
Przysłów 6 26 bo nierządnicy wystarczy kęs chleba, zamężna zaś czyha na cenne życie.
Przysłów 6 27 Czy schowa kto ogień w zanadrzu, by nie zajęły się jego szaty?
Przysłów 6 28 Czy kto pójdzie po węglach ognistych, a stóp nie poparzy?
Przysłów 6 29 Tak ten, kto idzie do żony bliźniego, kto jej dotknie, nie ujdzie karania.
Przysłów 6 30 Nie ma hańby dla tego, kto kradnie, by wnętrze napełnić, gdy głodny;
Przysłów 6 31 a siedmiokrotnie zwróci złapany, wszystko, co w domu ma, odda.
Przysłów 6 32 Lecz kto cudzołoży, ten jest niemądry: na własną zgubę to czyni.
Przysłów 6 33 Chłostę i wstyd on tu znajdzie, a jego hańba się nie zmaże;
Przysłów 6 34 bo zazdrość pobudza gniew męża, nie okaże litości w dniu pomsty;
Przysłów 6 35 na okup za winę nie spojrzy, dary odrzuci, choćbyś je mnożył.

Przysłów 7  1 Synu, przestrzegaj słów moich, moje nakazy przechowuj u siebie,
Przysłów 7  2 strzeż mych nakazów, byś żył, jak źrenicy oka — mych uwag.
Przysłów 7  3 Do palca je swego przymocuj, na tablicy serca je zapisz.
Przysłów 7  4 Mów do mądrości: "Ma siostro", przyjaciółką nazywaj roztropność,
Przysłów 7  5 abyś się ustrzegł przed cudzą żoną, przed obcą, co mowę ma gładką.
Przysłów 7  6 Przez okno bowiem swego domu, przez kratę się przyglądałem,
Przysłów 7  7 ujrzałem pośród nieświadomych, poznałem pomiędzy chłopcami młodzieńca lekkomyślnego.
Przysłów 7  8 Przechodził ulicą obok jej narożnika, na drogę do domu jej wstąpił,
Przysłów 7  9 o zmroku, o późnej godzinie, pod osłoną nocnych ciemności.
Przysłów 7 10 Oto kobieta wychodzi naprzeciw: strój nierządnicy, a zamiar ukryty,
Przysłów 7 11 wzburzona, nieopanowana, nie ustoi w domu jej noga;
Przysłów 7 12 to na ulicy, to na placu, na każdym rogu czatuje.
Przysłów 7 13 Chwyciła go i obejmuje, z bezczelną miną doń rzekła:
Przysłów 7 14 "Miałam złożyć ofiarę pojednania, dziś dopełniłam swych ślubów,
Przysłów 7 15 wyszłam tobie naprzeciw, zaczęłam cię szukać, znalazłam.
Przysłów 7 16 Kilimem swe łoże wysłałam, kobiercem wzorzystym z Egiptu,
Przysłów 7 17 swą pościel mirrą skropiłam, aloesem i cynamonem.
Przysłów 7 18 Chodź, pijmy rozkosz do rana, miłością się cieszmy;
Przysłów 7 19 bo mąż poza domem przebywa, udał się w drogę daleką:
Przysłów 7 20 wór pieniędzy zabrał ze sobą, ma wrócić na pełnię księżyca".
Przysłów 7 21 Omamiła go długą namową, pochlebstwem swych warg go uwiodła;
Przysłów 7 22 podążył tuż za nią niezwłocznie, jak wół, co idzie na rzeź, jak jeleń związany powrozem,
Przysłów 7 23 aż strzała przeszyje wątrobę; jak wróbel, co wpada w sidło, nieświadom, że idzie o życie.
Przysłów 7 24 Teraz, synowie, słuchajcie mnie, zważajcie na słowa ust moich:
Przysłów 7 25 niechaj twe serce w jej stronę nie zbacza, po ścieżkach jej się nie błąkaj;
Przysłów 7 26 bo wielu raniła, strąciła ich wielu — a wszystkich zabiła.
Przysłów 7 27 Dom jej drogą jest do Szeolu: co w podwoje śmierci prowadzi.

Przysłów 8  1 Czyż Mądrość nie nawołuje? nie wysila głosu Roztropność?
Przysłów 8  2 Na najwyższym szczycie, przy drodze, na rozstaju zasiada,
Przysłów 8  3 przy bramach, u wejścia do miasta, w przejściach głos swój podnosi:
Przysłów 8  4 "Odzywam się do was, mężowie, wzywam was, synowie ludzcy,
Przysłów 8  5 prostacy — mądrości się uczcie, nierozumni — nabierzcie rozsądku.
Przysłów 8  6 Słuchajcie, mówię rzeczy wzniosłe, z warg moich wychodzi prawość,
Przysłów 8  7 podniebienie me prawdę podaje, wstrętna mym wargom nieprawość.
Przysłów 8  8 Moje wszystkie mowy są słuszne; obcy mi fałsz i krętactwo,
Przysłów 8  9 dla rozumnych one wszystkie są jasne, prawe dla tych — co mądrość posiedli.
Przysłów 8 10 Nabądźcie moją naukę — nie srebro, raczej wiedzę — niż złoto najczystsze;
Przysłów 8 11 bo mądrość cenniejsza od pereł i żaden klejnot nie jest jej równy".
Przysłów 8 12 Jam Mądrość — Roztropność mi bliska, posiadam wiedzę głęboką.
Przysłów 8 13 Bojaźnią Jahwe — zła nienawidzić. Nie znoszę dumy, złych dróg, wyniosłości ust przewrotnych.
Przysłów 8 14 Moja jest rada i stałość, moja — rozwaga, potęga.
Przysłów 8 15 Dzięki mnie królowie panują, słusznie wyrokują urzędnicy.
Przysłów 8 16 Dzięki mnie rządzą władcy i wielmoże — rządcy prawowierni;
Przysłów 8 17 tych kocham, którzy mnie kochają, znajdzie mnie ten, kto mnie szuka.
Przysłów 8 18 Bogactwo jest ze mną i sława, wspaniałe dobra i prawość;
Przysłów 8 19 mój owoc cenniejszy nad złoto, a plony nad srebro najczystsze.
Przysłów 8 20 Drogą prawości ja kroczę, ścieżkami sprawiedliwości,
Przysłów 8 21 by przyjaciół obsypać bogactwem i napełnić ich skarbce.
Przysłów 8 22 Jahwe mnie stworzył, swe arcydzieło, przed swymi czynami, od dawna,
Przysłów 8 23 od wieków jestem stworzona, od początku, nim ziemia powstała.
Przysłów 8 24 Jestem zrodzona, gdy jeszcze bezmiar wód nie istniał ani źródła, co wodą tryskają,
Przysłów 8 25 i zanim góry stanęły. Poczęta jestem przed pagórkami,
Przysłów 8 26 nim ziemię i pola uczynił — początek pyłu na ziemi.
Przysłów 8 27 Gdy niebo umacniał, z Nim byłam, gdy kreślił sklepienie nad bezmiarem wód,
Przysłów 8 28 gdy w górze utwierdzał obłoki, gdy źródła wielkiej otchłani umacniał,
Przysłów 8 29 gdy morzu stawiał granice, by wody z brzegów nie wyszły, gdy kreślił fundamenty pod ziemię.
Przysłów 8 30 Ja byłam przy Nim mistrzynią, rozkoszą Jego dzień po dniu, cały czas igrając przed Nim,
Przysłów 8 31 igrając na okręgu ziemi, znajdując radość przy synach ludzkich.
Przysłów 8 32 Więc teraz, synowie, słuchajcie mnie, szczęśliwi, co dróg moich strzegą.
Przysłów 8 33 Przyjmijcie naukę i stańcie się mądrzy, pouczeń mych nie odrzucajcie.
Przysłów 8 34 Błogosławiony ten, kto mnie słucha, kto co dzień u drzwi moich czeka, by czuwać u progu mej bramy,
Przysłów 8 35 bo kto mnie znajdzie, ten znajdzie życie i uzyska łaskę u Jahwe;
Przysłów 8 36 kto mnie nie znajdzie, duszę swą rani, śmierć kocha każdy, kto mnie się wyrzeka.

Przysłów 9  1 Mądrość zbudowała sobie dom i wyciosała siedem kolumn,
Przysłów 9  2 nabiła zwierząt, namieszała wina i stół zastawiła.
Przysłów 9  3 Służące wysłała, by wołały z wyżynnych miejsc miasta:
Przysłów 9  4 "Prostaczek niech do mnie tu przyjdzie". Do tego, komu brak mądrości, mówiła:
Przysłów 9  5 "Chodźcie, nasyćcie się moim chlebem, pijcie wino, które zmieszałam.
Przysłów 9  6 Odrzućcie głupotę i żyjcie, chodźcie drogą rozwagi".
Przysłów 9  7 Kto uczy naśmiewcę, ściąga na siebie szyderstwo, strofując nieprawego, sam sobie szkodzi.
Przysłów 9  8 Nie strofuj naśmiewcy, by cię nie znienawidził, strofuj mądrego, a będzie cię kochał.
Przysłów 9  9 Ucz mądrego, a stanie się mędrszy, oświeć mądrego, a zwiększy swą wiedzę.
Przysłów 9 10 Treścią mądrości jest bojaźń Jahwe, rozsądkiem — poznanie Świętego.
Przysłów 9 11 Dzięki mnie twe dni się pomnożą, lata życia będą ci dodane.
Przysłów 9 12 Pomagasz sobie, gdy jesteś rozumny, a gdyś szydercą, sam na tym ucierpisz.
Przysłów 9 13 Niewiasta Głupota ciągle się rzuca, Pustota niczego nie pojmie.
Przysłów 9 14 Przy bramie swego domu usiadła, na tronie, na wyżynach w mieście,
Przysłów 9 15 by wołać na przechodzących drogą, na tych, co prosto idą swymi ścieżkami.
Przysłów 9 16 "Niech zboczy tu niedoświadczony" — odzywa się do tego, komu brak mądrości:
Przysłów 9 17 "Przyjemna jest woda kradziona, chleb [wzięty] skrycie jest smaczny".
Przysłów 9 18 Nie myśli się o tym, że tam bawią zmarli, jej zaproszeni — w głębinach Szeolu.

Przysłów 10  1 Przysłowia Salomona. Mądry syn radością dla ojca, strapieniem dla matki syn głupi.
Przysłów 10  2 Bez pożytku są skarby źle nabyte, lecz sprawiedliwość wyrywa od śmierci.
Przysłów 10  3 Prawego Jahwe nie zagłodzi, lecz odtrąci żądze nieprawych.
Przysłów 10  4 Ręka leniwa sprowadza ubóstwo, ręka zaś pilnych wzbogaca.
Przysłów 10  5 Syn to mądry, kto w lecie gromadzi, a kto prześpi czas żniwa, hańbą okryty.
Przysłów 10  6 Błogosławieństwa na głowie prawego, w ustach nieprawych przemoc się kryje.
Przysłów 10  7 Pamięć o prawym jest błogosławiona, a imię nieprawych zaginie.
Przysłów 10  8 Mądry sercem przyjmie nakazy, upadnie, kto wargi ma nierozsądne.
Przysłów 10  9 Kto żyje uczciwie, żyje bezpiecznie, zdradzi się ten, kto szuka dróg krętych.
Przysłów 10 10 Kto okiem mruga — sprawia cierpienie, upadnie, kto wargi ma nierozsądne.
Przysłów 10 11 Źródłem życia usta prawego, w ustach nieprawych przemoc się kryje.
Przysłów 10 12 Nienawiść wznieca kłótnię, miłość wszelki błąd ukrywa.
Przysłów 10 13 Na wargach rozumnego jest mądrość, a kij — na grzbiecie tego, komu jej brak.
Przysłów 10 14 Mądrzy swą wiedzę gromadzą, usta głupiego grożą zniszczeniem.
Przysłów 10 15 Majętność bogacza jest mocną warownią, zagładą nędzarzy ich własne ubóstwo.
Przysłów 10 16 Zapłatą prawego jest życie, niegodziwiec zyskuje karę.
Przysłów 10 17 Kto strzeże karności, ten idzie ku życiu, kto gardzi upomnieniem — ku zatracie.
Przysłów 10 18 Usta nieprawe nienawiść ujawnią, głupi, kto rozgłasza niesławę.
Przysłów 10 19 Nie uniknie się grzechu w gadulstwie, kto ostrożny w języku — jest mądry.
Przysłów 10 20 Język prawego jest srebrem wybornym, a serce złych mało co warte.
Przysłów 10 21 Wargi sprawiedliwego prowadzą wielu, lecz głupcy umrą z nierozsądku.
Przysłów 10 22 Błogosławieństwo Jahwe wzbogaca, własny trud niczego tutaj nie doda.
Przysłów 10 23 Radością głupiego — czyny haniebne, a męża rozważnego — mądrość.
Przysłów 10 24 Zło, którego się grzesznik boi, spadnie na niego, sprawiedliwi uzyskają to, czego pragną.
Przysłów 10 25 Gdy wicher zawieje — nie ma już grzesznika, lecz sprawiedliwego podstawy są wieczne.
Przysłów 10 26 Czym ocet dla zębów, a dym dla oczu, tym leniwy dla tych, którzy go wysłali.
Przysłów 10 27 Bojaźń Jahwe dni pomnaża, krótkie są lata grzesznika.
Przysłów 10 28 Oczekiwanie uczciwych — radością, nadzieja bezbożnych przepadnie.
Przysłów 10 29 Jahwe oparciem ludzi prawych, dla czyniących nieprawość jest zgubą.
Przysłów 10 30 Sprawiedliwy nie runie na wieki, grzesznicy na ziemi nietrwali.
Przysłów 10 31 Niech mądrość wychodzi z ust prawych, język przewrotny będzie wyrwany.
Przysłów 10 32 Wargi prawe lubią, co [Bogu] miłe, a usta niewiernych — przewrotność.

Przysłów 11  1 Obrzydła dla Jahwe waga fałszywa, upodobaniem Jego — ciężarek uczciwy.
Przysłów 11  2 Przyszła wyniosłość — przyszła i hańba, u ludzi skromnych jest mądrość.
Przysłów 11  3 Uczciwość kieruje prawymi, a wiarołomnych zgubi ich nieprawość.
Przysłów 11  4 W dzień gniewu bogactwo jest bez pożytku, sprawiedliwość wyrywa od śmierci.
Przysłów 11  5 Prawość niewinnego równa mu drogę, a zły przez swoją złość upada.
Przysłów 11  6 Sprawiedliwych ratuje ich prawość, żądza — pułapką nieprawych.
Przysłów 11  7 Nadzieja grzesznika znika przy śmierci, oczekiwanie przewrotnych przepada.
Przysłów 11  8 Sprawiedliwy wyrwany z udręki, zamiast niego wpada w nią nieprawy.
Przysłów 11  9 Bezbożny chce zabić bliźniego swym wzrokiem, lecz przenikliwość prawych wybawia.
Przysłów 11 10 Cieszy się miasto, gdy prawi są szczęśliwi, a woła z radości, gdy giną nieprawi.
Przysłów 11 11 Błogosławieństwem prawych wznosi się miasto, usta występnych je burzą.
Przysłów 11 12 Niemądry, kto bliźnim pogardza, lecz rozumny umie [o nim] milczeć.
Przysłów 11 13 Obmówca chodząc wyjawia tajemnice, duch wierny zamilczy o sprawie.
Przysłów 11 14 Z braku rządów naród upada, wybawienie, gdzie wielki doradca.
Przysłów 11 15 Kto za drugiego ręczy, w zło wpadnie, kto poręczać nie lubi — bezpieczny.
Przysłów 11 16 Sławy dostąpi urocza kobieta, do majątku dochodzą odważni.
Przysłów 11 17 Miłosierny dobrze czyni sobie, a okrutnik dręczy samego siebie.
Przysłów 11 18 Zawodny zysk otrzyma nieprawy, pewna nagroda dla siewcy prawości.
Przysłów 11 19 Mąż prawy zmierza do życia, kto zaś goni za grzechem — do śmierci.
Przysłów 11 20 Obrzydłe dla Jahwe są serca przewrotne, On tych miłuje, których droga prawa.
Przysłów 11 21 Na pewno zło nie ujdzie bezkarnie, a potomstwo prawych ocaleje.
Przysłów 11 22 [Czym] w ryju świni złota obrączka, [tym] piękna kobieta, ale bez rozsądku.
Przysłów 11 23 Pragnieniem prawych jest tylko dobro, oczekiwaniem złych ludzi jest gniew.
Przysłów 11 24 Jeden jest hojny, a stale bogaty, a skąpy nad miarę, zmierza do nędzy.
Przysłów 11 25 Człowiek uczynny dozna nasycenia, obfitować będzie, kto [bliźnich] napoi.
Przysłów 11 26 Naród przeklina kryjących swe zboże, błogosławi zaś tych, co sprzedają.
Przysłów 11 27 Kto dobrze czyni — pragnie łaski [Boga], kto dąży do zła — ono go dosięgnie.
Przysłów 11 28 Kto ufa bogactwu — upadnie, jak liście zazielenią się prawi.
Przysłów 11 29 Kto dom niepokoi — wiatr odziedziczy, a głupiec będzie sługą mądrego.
Przysłów 11 30 Drzewo życia — owocem prawego, człowiek mądry ludzi zjednywa.
Przysłów 11 31 Jeśli prawego zapłata w podziemiu, tym więcej grzesznika i niegodziwego.

Przysłów 12  1 Kto napomnienie lubi, kocha mądrość, kto nagan nie znosi, jest głupi.
Przysłów 12  2 Dobry znajdzie łaskę u Jahwe, człowiek o złych zamiarach — potępienie.
Przysłów 12  3 Nieprawością nikt się nie utwierdzi, a korzeń prawych się nie poruszy.
Przysłów 12  4 Koroną męża jest dzielna żona, a próchnicą jego kości — bezwstydna.
Przysłów 12  5 Sprawiedliwych zamiary uczciwe, zamysły nieprawych podstępne.
Przysłów 12  6 Słowa niewiernych — zasadzką na cichych, usta rzetelnych są dla nich ratunkiem.
Przysłów 12  7 Powaleni nieprawi — przepadli, a stoi dom sprawiedliwych.
Przysłów 12  8 Doznaje pochwał człowiek za rozwagę, przewrotny będzie w pogardzie.
Przysłów 12  9 Lepiej być prostym, ale mieć pracę, niż pysznić się nie mając chleba.
Przysłów 12 10 Prawy uznaje potrzeby swych bydląt, a serce nieprawych okrutne.
Przysłów 12 11 Kto ziemię uprawia, nasyci się chlebem, kto ściga ułudy — z rozumu obrany.
Przysłów 12 12 Występny w złu szuka ostoi, sprawiedliwych korzeń jest bezpieczny.
Przysłów 12 13 Z winy swych ust nieprawy w potrzasku, mąż prawy uniknie nieszczęścia.
Przysłów 12 14 Każdy się syci owocem swych ust, czyn rąk człowieka odda mu zapłatę.
Przysłów 12 15 Głupi uważa swą drogę za słuszną, ale rozważny posłucha rady.
Przysłów 12 16 Głupi swój gniew objawia od razu, roztropny ukryje obelgę.
Przysłów 12 17 Prawdomówny mówi, co słuszne, a świadek fałszywy — oszustwo.
Przysłów 12 18 Nierozważnie mówić — to ranić jak mieczem, a język mądrych — lekarstwem.
Przysłów 12 19 Prawdomówny język trwa wieki, a chwilkę — język kłamliwy.
Przysłów 12 20 W sercu knujących zło — podstęp, u doradzających pokój jest radość.
Przysłów 12 21 Nie spotka zło żyjących uczciwie, ale u grzesznych pełno nieszczęścia.
Przysłów 12 22 Wstrętne dla Jahwe są usta kłamliwe, lecz w prawdomównych ma upodobanie.
Przysłów 12 23 Rozumny swą wiedzę ukrywa, serce niemądrych głosi głupotę.
Przysłów 12 24 Ręka gorliwych zdobędzie władzę, a leń pracować musi pod batem.
Przysłów 12 25 Smutek przygnębia serce człowieka, rozwesela je dobre słowo.
Przysłów 12 26 Sprawiedliwy od innych szczęśliwszy, droga niewiernych prowadzi do zguby.
Przysłów 12 27 Lenistwo nie złowi zwierzyny, ludzka pilność — cennym bogactwem.
Przysłów 12 28 Na drodze prawości jest życie, kroczenie po niej jest nieśmiertelnością.

Przysłów 13  1 Syn mądry miłuje karcenie, naśmiewca nie słucha nagany.
Przysłów 13  2 Z owocu swych ust spożywa się dobro, a gwałtem się sycą przewrotni.
Przysłów 13  3 Kto ust swych strzeże — ten strzeże życia, kto usta rozwiera — zgubi sam siebie.
Przysłów 13  4 Serce leniwego czeka bez skutku, a pilnych zamiary stale się spełniają.
Przysłów 13  5 Prawy się brzydzi słowem przewrotnym, źle i haniebnie czyni występny.
Przysłów 13  6 Prawość strzeże dróg niewinnego — a grzeszników powala nieprawość.
Przysłów 13  7 Jeden udaje bogacza — nie mając niczego, [inny] udaje nędzarza — a opływa w dobra.
Przysłów 13  8 Bogactwo okupem za życie człowieka, lecz tyran pogróżek nie słucha.
Przysłów 13  9 Wesoło błyszczy światło sprawiedliwych, a lampa niewiernych przygasa.
Przysłów 13 10 Skutkiem pychy stale są kłótnie, u szukających rady jest mądrość.
Przysłów 13 11 Przepadnie bogactwo podstępnie zagarnięte, a krok za krokiem zdobywane — rośnie.
Przysłów 13 12 Przewlekłe czekanie jest raną dla duszy, ziszczone pragnienie jest drzewem życia.
Przysłów 13 13 Kto gardzi nakazem, ten szkodę ponosi, nagrodę otrzyma, kto rozkaz szanuje.
Przysłów 13 14 Nauka mądrego jest źródłem życia, by sideł śmierci uniknąć.
Przysłów 13 15 Prawdziwy rozum zjednywa życzliwość, droga wiarołomnych niestała.
Przysłów 13 16 Roztropny czyni wszystko z rozwagą, a dureń ujawnia głupotę.
Przysłów 13 17 Poseł nikczemny wtrąca w niedolę, wierny posłaniec — lekarstwem.
Przysłów 13 18 W biedzie jest i hańbie, kto gardzi karnością, we czci zaś — kto strzeże upomnień.
Przysłów 13 19 Spełnione pragnienie ukoi duszę, wstrętne głupiemu — od zła się odwrócić.
Przysłów 13 20 Kto z mądrym przestaje — nabywa mądrości, towarzysz głupców poniesie szkodę.
Przysłów 13 21 Nieszczęście pędzi za grzesznikami, a szczęście nagrodą dla prawych.
Przysłów 13 22 Mąż dobry zostawi dziedzictwo wnukom, dobrym przypadnie majątek grzeszników.
Przysłów 13 23 Świeża uprawa ubogich da wiele żywności, majątek niszczeje bezprawiem.
Przysłów 13 24 Nie kocha syna, kto rózgi żałuje, kto kocha go — w porę go skarci.
Przysłów 13 25 Mąż prawy ma w bród pożywienia, żołądek niewiernych głód cierpi.

Przysłów 14  1 Najmędrsza z niewiast dom sobie buduje, własnoręcznie go niszczy głupota.
Przysłów 14  2 W prawości żyje, kto boi się Jahwe, człowiek dróg krętych Nim gardzi.
Przysłów 14  3 W ustach głupiego rózga na jego pychę, a wargi mądrych osłonią ich samych.
Przysłów 14  4 Gdzie wołów brakuje — tam żłób jest pusty, dzięki mocy wołów plon jest obfity.
Przysłów 14  5 Prawdomówny świadek nie kłamie, kłamstwa szerzy świadek fałszywy.
Przysłów 14  6 Naśmiewca próżno szuka mądrości, rozumny łatwo nabędzie wiedzę.
Przysłów 14  7 Od człowieka głupiego się odsuń: rozumnych warg nie znalazłeś.
Przysłów 14  8 Mądrością rozumnego — poznanie swej drogi, zwodzenie siebie — głupotą niemądrych.
Przysłów 14  9 Głupców zwodzi występek, u sprawiedliwych jest łaska.
Przysłów 14 10 Serce zna własną swą gorycz, obcy nie dzieli radości.
Przysłów 14 11 Rozwali się dom niewiernych, a prawych namiot zakwitnie.
Przysłów 14 12 Jest droga, co komuś zdaje się słuszną, lecz w końcu prowadzi do zguby.
Przysłów 14 13 Serce się smuci i w śmiechu, a boleść jest końcem radości.
Przysłów 14 14 Niewierne serce z postępków swych rade, jak z czynów swoich człowiek uczciwy.
Przysłów 14 15 Wszystko, co mówią, przyjmuje niemądry, a człowiek rozumny na kroki swe zważa.
Przysłów 14 16 Mądry się boi: od złego ucieka, a głupi się unosi, czuje się pewnym.
Przysłów 14 17 Człowiek porywczy popełnia głupstwa, a przebiegły jest znienawidzony.
Przysłów 14 18 Udziałem łatwowiernych — głupota, umiejętność wieńczy rozumnych.
Przysłów 14 19 Przed dobrymi źli chylą czoła, a występni u bram sprawiedliwego.
Przysłów 14 20 Ubogi niemiły nawet najbliższemu, a bogacz ma wielu przyjaciół.
Przysłów 14 21 Kto bliźnim gardzi — ten grzeszy, szczęśliwy — kto z biednym współczuje.
Przysłów 14 22 Czyż ci, co knują zło, nie błądzą? Miłość i wierność dla tych, co mają dobre zamiary.
Przysłów 14 23 Każdy trud przynosi zyski, gadulstwo — jedynie biedę.
Przysłów 14 24 Umiejętność jest wieńcem mądrych, koroną niemądrych — głupota.
Przysłów 14 25 Świadek prawdomówny ratuje ludzi, oszustwo rozszerza kłamstwa.
Przysłów 14 26 W bojaźni Jahwe jest pewna nadzieja, dla synów swoich jest On ucieczką.
Przysłów 14 27 Źródłem życia jest bojaźń Jahwe, by sideł śmierci uniknąć.
Przysłów 14 28 Chwała to króla, gdy naród liczny, ubytek ludu — to zguba władcy.
Przysłów 14 29 Łagodny — w rozwagę bogaty, porywczy ujawnia głupotę.
Przysłów 14 30 Życiem dla ciała jest serce spokojne, próchnieniem kości jest namiętność.
Przysłów 14 31 Kto ciemięży ubogiego, lży jego Stwórcę, czci Go ten, kto się nad biednym lituje.
Przysłów 14 32 Przez złość swoją runął niewierny, a prawy przy śmierci bezpieczny.
Przysłów 14 33 W sercu rozumnym jest mądrość, i pośród głupców powinna być znana.
Przysłów 14 34 Sprawiedliwość wywyższa naród, a czyn haniebny pomniejsza narody.
Przysłów 14 35 Rozsądnemu słudze król jest przychylny, a gniew budzi [sługa] bezecny.

Przysłów 15  1 Odpowiedź łagodna uśmierza zapalczywość, słowo raniące pobudza do gniewu.
Przysłów 15  2 Z ust mądrych ludzi wiedza się sączy, usta niemądrych zioną głupotą.
Przysłów 15  3 Na każdym miejscu są oczy Jahwe: dobrych i złych wypatrują.
Przysłów 15  4 Drzewem życia jest język łagodny, złamaniem na duchu — przewrotny.
Przysłów 15  5 Głupi pogardza napomnieniem ojca, kto rad przestrzega — mądrzeje.
Przysłów 15  6 W domu prawego wielki dostatek, a w zyskach grzesznika niepokój.
Przysłów 15  7 Wargi mądrego szerzą mądrość, lecz serce głupich niestałe.
Przysłów 15  8 Ofiara występnych obrzydła dla Jahwe, upodobaniem Jego są modły uczciwych.
Przysłów 15  9 Droga grzesznika obrzydła dla Jahwe, kocha On miłośnika prawości.
Przysłów 15 10 Dla odstępcy od drogi surowa jest kara, kto karcenia nie znosi, ten umrze.
Przysłów 15 11 Szeol i Otchłań są jawne dla Jahwe, o ileż bardziej serca synów ludzkich.
Przysłów 15 12 Szyderca nie lubi upomnień, do ludzi mądrych nie chodzi.
Przysłów 15 13 Serce radosne twarz rozwesela, gdy smutek w sercu, i duch przygnębiony.
Przysłów 15 14 Serce rozważne szuka mądrości, usta niemądrych sycą się głupotą.
Przysłów 15 15 Wszystkie dni są złe dla nieszczęśliwego, serce szczęśliwe to uczta wieczysta.
Przysłów 15 16 Lepiej mieć mało — z bojaźnią Jahwe, niż z niepokojem — wielkie bogactwo.
Przysłów 15 17 Lepsze jest trochę jarzyn z miłością, niż tłusty wół z nienawiścią.
Przysłów 15 18 Człowiek gniewliwy wznieca kłótnie, a cierpliwy spory łagodzi.
Przysłów 15 19 Jak żywopłot z ciernia, tak droga leniwych, ścieżka uczciwych jest wyrównana.
Przysłów 15 20 Mądry syn radością dla ojca, a matką gardzi syn głupi.
Przysłów 15 21 Niemądry głupotą się cieszy, rozumny idzie prawą drogą.
Przysłów 15 22 Brak rady unicestwia zamiary, udają się one, gdzie wielu doradców.
Przysłów 15 23 Odpowiedź ust własnych cieszy człowieka, jak miłe jest zdanie stosowne!
Przysłów 15 24 Dla mądrego droga życia — w górę, by uniknąć Szeolu — co w dole.
Przysłów 15 25 Jahwe rozwala dom pysznych, a miedze wdowy utwierdza.
Przysłów 15 26 Obrzydłe są dla Jahwe złe plany, lecz dobre słowa są czyste.
Przysłów 15 27 Burzy się dom przez zyski nieprawe, żyć będzie, kto darów nie znosi.
Przysłów 15 28 Prawe serce rozważa odpowiedź, złością buchają usta występnych.
Przysłów 15 29 Od nieprawych jest Jahwe daleko, modlitwy prawych On słucha.
Przysłów 15 30 Jasne oczy radują serce, radosna nowina odświeża kości.
Przysłów 15 31 Ucho posłuszne zbawiennej radzie pomiędzy mędrcami przebywa.
Przysłów 15 32 Odrzucić wskazówki — to sobą pogardzić, zdobywa się mądrość — słuchaniem uwag.
Przysłów 15 33 Bojaźń Jahwe jest szkołą mądrości, pokora poprzedza sławę.

Przysłów 16  1 Człowiecze są zamysły serca, odpowiedź języka od Jahwe.
Przysłów 16  2 W oczach człowieka czyste są wszystkie jego drogi, lecz Jahwe osądza duchy.
Przysłów 16  3 Powierz Jahwe swe dzieło, a spełnią się twoje zamiary.
Przysłów 16  4 Wszystko celowo uczynił Jahwe, także grzesznika na dzień nieszczęścia.
Przysłów 16  5 Obrzydłe dla Jahwe serce wyniosłe, z pewnością karania nie ujdzie.
Przysłów 16  6 Miłość i wierność gładzą winę, bojaźń Jahwe ze złych dróg sprowadza.
Przysłów 16  7 Gdy drogi człowieka są miłe dla Jahwe, pojedna On z nim nawet wrogów.
Przysłów 16  8 Lepiej mieć mało żyjąc sprawiedliwie, niż niegodziwie mieć wielkie zyski.
Przysłów 16  9 Serce człowieka obmyśla drogę, lecz Jahwe utwierdza kroki.
Przysłów 16 10 Na wargach królewskich wyrocznia: jego usta w sądzie nie błądzą.
Przysłów 16 11 Waga i szala to sprawa Jahwe, Jego dzieło — ciężarki we worku.
Przysłów 16 12 Obrzydłe królom działanie nieprawe, bo tron się opiera na sprawiedliwości.
Przysłów 16 13 Prawe usta królowi są miłe, mówiących uczciwie on kocha.
Przysłów 16 14 Gniew króla to zwiastun śmierci, uśmierzy go człowiek rozumny.
Przysłów 16 15 W pogodnym obliczu króla jest życie, jego łaska jak chmura deszczowa na wiosnę.
Przysłów 16 16 Raczej mądrość nabywać niż złoto, lepiej mieć rozum — niż srebro.
Przysłów 16 17 Unikać złego — to droga prawych, chroni życie, kto czuwa nad drogą.
Przysłów 16 18 Przed porażką — wyniosłość, duch pyszny poprzedza upadek.
Przysłów 16 19 Lepiej być skromnym pośród pokornych, niż łupy dzielić z pysznymi.
Przysłów 16 20 Znajdzie szczęście- kto zważa na przykazanie, kto Jahwe zaufał — szczęśliwy.
Przysłów 16 21 Kto sercem mądry, zwie się rozumnym, a słodycz warg wiedzę pomnoży.
Przysłów 16 22 Rozum źródłem życia dla tych, co go mają, głupota — karą dla niemądrych.
Przysłów 16 23 Od serca mądrego i usta mądrzeją, przezorność na wargach się mnoży.
Przysłów 16 24 Dobre słowa są plastrem miodu, słodyczą dla gardła, lekiem dla ciała.
Przysłów 16 25 Jest droga, co komuś zdaje się słuszną, a w końcu prowadzi do zguby.
Przysłów 16 26 Głód robotnika pracuje dla niego, bo przymuszają go usta.
Przysłów 16 27 Człowiek nieprawy zło gotuje, i ogień mu płonie na wargach.
Przysłów 16 28 Człowiek podstępny wznieca kłótnie, plotkarz poróżnia przyjaciół.
Przysłów 16 29 Gwałtownik zwodzi bliźniego, prowadzi na drogę niedobrą.
Przysłów 16 30 Kto oczy zamyka, podstęp obmyśla, kto wargi zaciska, dokonał zbrodni.
Przysłów 16 31 Siwy włos ozdobną koroną: na drodze prawości się znajdzie.
Przysłów 16 32 Cierpliwy jest lepszy niż mocny, opanowany — od zdobywcy grodu.
Przysłów 16 33 We fałdy sukni wrzuca się losy, ale rozstrzyga sam Jahwe.

Przysłów 17  1 Lepszy jest suchy kęs chleba w spokoju niż dom pełen biesiad kłótliwych.
Przysłów 17  2 Sługa rozumny weźmie górę nad bezecnym synem i z braćmi posiądzie dziedzictwo.
Przysłów 17  3 Dla srebra — tygiel, dla złota — piec, a dla serc probierzem jest Jahwe.
Przysłów 17  4 Nikczemnik zważa na wargi nieprawe, oszust słucha języka przewrotnych.
Przysłów 17  5 Kto drwi z ubogiego, znieważa jego Stwórcę, kto cieszy się z klęski, nie ujdzie karania.
Przysłów 17  6 Koroną starców — synowie synów, a chlubą synów — ojcowie.
Przysłów 17  7 Nie przystoi głupcowi mowa wytworna, tym mniej możnemu — warga kłamliwa.
Przysłów 17  8 Dla dającego — dar kamieniem szczęścia: gdziekolwiek się zwróci, ma powodzenie.
Przysłów 17  9 Kto szuka miłości, cudzy błąd tai, kto sprawę rozgłasza, poróżnia przyjaciół.
Przysłów 17 10 Nagana głębiej działa na mądrego niżeli na głupiego sto batów.
Przysłów 17 11 Zły szuka jedynie buntu, lecz zwiastun nieszczęścia będzie mu posłany.
Przysłów 17 12 Raczej spotkać niedźwiedzicę, co straciła małe, niżeli głupiego w jego głupocie.
Przysłów 17 13 Kto złem za dobre odpłaca, temu zło nie ustąpi z domu.
Przysłów 17 14 Kłótnię zaczynać to dać upust wodzie, nim spór wybuchnie — uciekaj.
Przysłów 17 15 Kto uwalnia łotra i kto skazuje niewinnych: Jahwe do obu czuje odrazę.
Przysłów 17 16 Po cóż pieniądze w ręku głupiego, brak mu rozumu, by nabyć mądrości.
Przysłów 17 17 Przyjaciel kocha w każdym czasie, a bratem się staje w nieszczęściu.
Przysłów 17 18 Niemądry jest ten, kto daje porękę i kto przysięgą ręczy za bliźniego.
Przysłów 17 19 Kto lubi kłótnie, grzech lubi, kto podwyższa bramę, szuka zagłady.
Przysłów 17 20 Szczęścia nie zazna serce przewrotne, w zło wpada — kto przewrotny w języku.
Przysłów 17 21 Kto zrodził głupca, wiele ma zmartwień, nie cieszy się ojciec nicponia.
Przysłów 17 22 Radość serca wychodzi na zdrowie, duch przygnębiony wysusza kości.
Przysłów 17 23 Niegodziwiec dar bierze z zanadrza, by ścieżki prawa naginać.
Przysłów 17 24 Przed rozumnego obliczem jest mądrość, lecz oczy głupiego na krańcach ziemi.
Przysłów 17 25 Zmartwieniem ojca syn niemądry, goryczą — swej rodzicielki.
Przysłów 17 26 Dla sprawiedliwego i kara grzywny niedobra, zbić rózgą zacnego to przeciw prawości.
Przysłów 17 27 Rozsądek posiadł, kto w słowach oszczędny, kto spokojnego ducha — roztropny.
Przysłów 17 28 I głupi, gdy milczy, wydaje się mądrym, kto wargi zamyka — bezpieczny.

Przysłów 18  1 Za żądzą idzie odludek i z każdą radą wojuje.
Przysłów 18  2 Głupi nie lubi się zastanawiać, lecz tylko swe zdanie przedstawić.
Przysłów 18  3 W ślad za występnym idzie pogarda, wraz z godnym pogardy — hańba.
Przysłów 18  4 Słowa ust ludzkich są wodą głęboką, potokiem obfitym jest źródło mądrości.
Przysłów 18  5 Niedobrze winnego popierać, krzywdząc prawego w sądzie.
Przysłów 18  6 Wargi głupiego prowadzą do kłótni, jego usta wołają o razy.
Przysłów 18  7 Usta głupiego są jego zgubą, a wargi — pułapką na jego życie.
Przysłów 18  8 Słowa donosiciela są jak smaczne kąski: zapadają do głębi wnętrzności.
Przysłów 18  9 Nawet ten, kto w pracy opieszały, jest bratem niszczyciela.
Przysłów 18 10 Potężną twierdzą jest imię Jahwe, tam prawy się schroni.
Przysłów 18 11 Majętność bogacza jest mocną warownią, murem wysokim w jego mniemaniu.
Przysłów 18 12 Przed upadkiem serce ludzkie się wynosi, lecz pokora poprzedza sławę.
Przysłów 18 13 Odpowiedzieć, nim się wysłucha, uchodzi za głupotę i hańbę.
Przysłów 18 14 Duch ludzki zniesie chorobę, lecz złamanego ducha któż dźwignie?
Przysłów 18 15 Serce rozumne zdobywa wiedzę, a ucho mądrych dąży do wiedzy.
Przysłów 18 16 Dar człowieka toruje mu drogę i do możnych go prowadzi.
Przysłów 18 17 Pierwszy ma rację w swej sprawie, lecz przyjdzie przeciwnik i poprawi go.
Przysłów 18 18 Losem łagodzi się spory i rozstrzyga pomiędzy możnymi.
Przysłów 18 19 Brat obrażony trudniejszy do zdobycia niż miasto warowne, a kłótnie — jak zawory w twierdzy.
Przysłów 18 20 Owocem ust nasyci człowiek wnętrze, pożywi się plonami swych warg.
Przysłów 18 21 Życie i śmierć jest w mocy języka, [jak] kto go lubi [używać], taki spożyje zeń owoc.
Przysłów 18 22 Kto znalazł żonę — dobro znalazł i zyskał łaskę u Jahwe.
Przysłów 18 23 Płaczliwie prosi ubogi, a bogacz twardo go zbywa.
Przysłów 18 24 Na bliźnich polegać — to siebie zgubić, czasem jednak ktoś kocha nad brata.

Przysłów 19  1 Więcej wart biedak, co żyje uczciwie, niż głupiec o ustach kłamliwych.
Przysłów 19  2 I gorliwość niedobra przy braku rozwagi, błądzi, kto biegnie za prędko.
Przysłów 19  3 Głupota człowieka niszczy mu drogę, a serce na Jahwe się gniewa.
Przysłów 19  4 Bogactwo zyskuje wielu przyjaciół, biednego opuszcza najbliższy.
Przysłów 19  5 Fałszywy świadek nie ujdzie karania, kto kłamstwem oddycha, nie zdoła się wymknąć.
Przysłów 19  6 Wielu schlebia możnemu, każdy jest bliski temu, kto daje.
Przysłów 19  7 Biedaka wszyscy bracia nie lubią, tym bardziej najbliżsi stronią od niego. On szuka słów — ale ich nie ma.
Przysłów 19  8 Kto nabywa mądrość — ten siebie kocha, kto strzeże rozwagi — ten dobro zdobędzie.
Przysłów 19  9 Fałszywy świadek nie ujdzie karania, zginie — kto kłamstwem oddycha.
Przysłów 19 10 Nie przystoi głupiemu opływać w rozkosze, tym bardziej słudze — kierować panami.
Przysłów 19 11 Rozważny człowiek nad gniewem panuje, a chwałą jego — zapomnienie uraz.
Przysłów 19 12 Jak ryk lwa, tak zagniewanie króla, jego życzliwość jak rosa na trawie.
Przysłów 19 13 Strapieniem dla ojca — syn głupi, a rynną wciąż cieknącą — kłótliwa kobieta.
Przysłów 19 14 Dom i bogactwo dziedzictwem po przodkach, lecz żona rozsądna darem od Jahwe.
Przysłów 19 15 Lenistwo pogrąża w ospałość, głód cierpi dusza niedbała.
Przysłów 19 16 Strzec przykazań to chronić swe życie, kto gardzi powagą, zginie.
Przysłów 19 17 Pożycza [samemu] Jahwe — kto dla biednych życzliwy, za dobrodziejstwo On mu nagrodzi.
Przysłów 19 18 Ćwicz syna, dopóki jest nadzieja, nie unoś się aż do skrzywdzenia go.
Przysłów 19 19 Za mocny gniew należy się grzywna, a chcąc go wyrwać, jeszcze go wzmożesz.
Przysłów 19 20 Posłuchaj rady, przyjmij naukę, abyś był mądry w przyszłości.
Przysłów 19 21 Wiele zamierzeń jest w sercu człowieka, lecz wola Jahwe się ziści.
Przysłów 19 22 Bezczynność człowieka jest jego wyrzutem, od nierzetelnego lepszy jest ubogi.
Przysłów 19 23 Bojaźń Jahwe prowadzi do życia: klęska nawiedzi tego, kto lubi spać długo.
Przysłów 19 24 Leniwy wyciągnie rękę do misy, ale do ust jej nie doprowadzi.
Przysłów 19 25 Zbij naśmiewcę — a prosty zmądrzeje, upomnij mądrego — a nabędzie karności.
Przysłów 19 26 Kto ojca znieważa, a matkę wypędza, jest synem bezecnym, zhańbionym.
Przysłów 19 27 Zaprzestań, synu, słuchać pouczeń, a zbłądzisz bez słów rozsądku.
Przysłów 19 28 Świadek bezecny drwi sobie z prawości, usta występne grzech pożerają.
Przysłów 19 29 Dla naśmiewców gotowe są baty, a chłosta na plecy głupiego.

Przysłów 20  1 Naśmiewcą jest wino, swarliwą — sycera, każdy, kto tutaj błądzi, niemądry.
Przysłów 20  2 Jak ryk lwa — tak zapalczywość króla, kto go rozgniewa, życie naraża.
Przysłów 20  3 Zaprzestać sporu zaszczytem dla męża, bo każdy, kto głupi, wybucha.
Przysłów 20  4 Nie pracuje leniwy w jesieni, więc w żniwa darmo szuka plonu.
Przysłów 20  5 Głęboką wodą plan w sercu człowieka, czerpie z niej człowiek przemyślny.
Przysłów 20  6 Dobrocią swą chełpi się wielu, lecz męża pewnego któż znajdzie?
Przysłów 20  7 Sprawiedliwy w prawości swej żyje, szczęśliwe po nim są dzieci.
Przysłów 20  8 Gdy król zasiada na tronie sędziowskim — wszelkie zło rozprasza spojrzeniem.
Przysłów 20  9 Kto powie: "Ustrzegłem czystości serca, wolny jestem od grzechu"?
Przysłów 20 10 Dwojakie ciężarki i miara podwójna — obydwu Jahwe nie znosi.
Przysłów 20 11 Już chłopca poznać po zachowaniu, czy prawe i czyste będą jego czyny.
Przysłów 20 12 I ucho, co słyszy, i oko, co widzi, oba są dziełem Jahwe.
Przysłów 20 13 Nie kochaj spania, byś nie zubożał, miej oczy otwarte — nasycisz się chlebem.
Przysłów 20 14 "Marne, marne", krzyczy nabywca, lecz po odejściu [z nabytku] się chwali.
Przysłów 20 15 Jest złoto i obfitość pereł, lecz wargi rozumne — to rzecz drogocenna.
Przysłów 20 16 Zabierz mu suknię, bo ręczy za obcych, za nieznajomych — weź zastaw!
Przysłów 20 17 Chleb oszustwa miły jest człowiekowi, lecz potem usta napełni kamieniem.
Przysłów 20 18 Na radzie ustalisz plany, wojnę prowadź roztropnie.
Przysłów 20 19 Obmówca wyjawia sekrety, zatem nie obcuj z gadułą.
Przysłów 20 20 Temu, kto ojcu i matce złorzeczy, w noc ciemną lampa zagaśnie.
Przysłów 20 21 Dziedzictwo w początku pospiesznie zgarnięte na końcu jest bez błogosławieństwa.
Przysłów 20 22 Nie mów: "Za zło się odpłacę". Zdaj się na Jahwe: On cię wybawi.
Przysłów 20 23 Wstrętne dla Jahwe dwojakie ciężarki, i waga fałszywa nie dobra.
Przysłów 20 24 Jahwe kieruje krokami człowieka, jakżeby człowiek pojął własną drogę?
Przysłów 20 25 Pułapką ludzi pochopne: "Dar [Bogu]", a namyślają się dopiero po ślubach.
Przysłów 20 26 Król mądry rozpędza zbrodniarzy i koło na nich sprowadza.
Przysłów 20 27 Lampą Jahwe jest duch człowieka: on głębię wnętrza przenika.
Przysłów 20 28 Łaskawość i stałość jest strażą króla, tron oparty jest na łaskawości.
Przysłów 20 29 Rozmach jest chlubą młodzieży, ozdobą starców — siwizna.
Przysłów 20 30 Rana, co rozdziera, leczy zło, a razy — głębie wnętrza.

Przysłów 21  1 Serce króla w ręku Jahwe jak płynąca woda, On zwraca je, dokąd [sam] chce.
Przysłów 21  2 Każdego droga zdaje mu się prawa, lecz Jahwe osądza serca.
Przysłów 21  3 Postępowanie uczciwe i prawe milsze dla Jahwe niż krwawa ofiara.
Przysłów 21  4 Dumne oczy i serce nadęte, [ta] pochodnia występnych jest grzechem.
Przysłów 21  5 Zamiary pracowitego [przynoszą] zysk, a wszystkich śpieszących się — biedę.
Przysłów 21  6 Gromadzenie skarbów językiem kłamliwym, to wiatr ścigany — szukanie śmierci.
Przysłów 21  7 Przemoc występnych ich porwie, bo strzec prawości nie chcieli.
Przysłów 21  8 Kręta droga zbrodniarza, niewinny działa z prawością.
Przysłów 21  9 Lepsze mieszkanie w kącie dachu  niż żona swarliwa i dom obszerny.
Przysłów 21 10 Dusza grzesznika pożąda zła, w jego oczach bliźni nie znajduje łaski.
Przysłów 21 11 Gdy karzą naśmiewcę, mądrzeje prostaczek, gdy uczą mądrego, on wiedzę zdobywa.
Przysłów 21 12 Sprawiedliwy [Bóg] myśli o domu zbrodniarza, w nieszczęście wtrąca nieprawych.
Przysłów 21 13 Kto uszy zatyka na krzyk ubogiego, sam będzie wołał bez skutku.
Przysłów 21 14 Dar potajemny uśmierza gniew, a złość największą — podarek w zanadrzu.
Przysłów 21 15 Cieszy się prawy z czynów uczciwych, są one postrachem dla ludzi nieprawych.
Przysłów 21 16 Kto zbacza z drogi rozwagi, odpocznie w towarzystwie cieni.
Przysłów 21 17 Popada w nędzę, kto lubi hulanki, nie wzbogaci się, kto lubi oliwę i wino.
Przysłów 21 18 Okupem prawego — odstępca, niewierny — zamiast prawego.
Przysłów 21 19 Lepiej mieszkać w pustyni niż z żoną kłótliwą, mrukliwą.
Przysłów 21 20 Cenny skarb i oliwa w domu mądrego, a głupiec je marnotrawi.
Przysłów 21 21 Kto szuka prawości, dobroci, ten znajdzie życie, <powodzenie> i chwałę.
Przysłów 21 22 Mądry się wdarł do miasta siłaczy i zniszczył moc, której ufali.
Przysłów 21 23 Strzegąc swych ust i języka, chroni się życie przed uciskami.
Przysłów 21 24 Pyszałek, samochwał: nazywany szydercą działa z nadmiaru swej pychy.
Przysłów 21 25 Pragnienie uśmierca leniucha, bo jego rękom nie chce się pracować.
Przysłów 21 26 On tylko pożąda dzień cały, a prawy udziela — nie szczędzi.
Przysłów 21 27 Obrzydła ofiara występnych, tym bardziej złożona w złej myśli.
Przysłów 21 28 Zginie świadek fałszywy, kto [umie] słuchać, może ciągle mówić.
Przysłów 21 29 Niewierny ma upór na twarzy, a prawy umacnia swe drogi.
Przysłów 21 30 Nie ma mądrości ani rozumu, ni rady przeciwko Jahwe.
Przysłów 21 31 Na dzień bitwy osiodła się konia, ale zwycięstwo zależy od Jahwe.

Przysłów 22  1 Lepszy szacunek niż wielkie bogactwo, lepsze uznanie niż srebro i złoto.
Przysłów 22  2 Spotykają się bogacz i nędzarz — Jahwe obydwu jest Stwórcą.
Przysłów 22  3 Rozważny zło widzi i odwraca się, nierozważni tam idą — i szkodę ponoszą.
Przysłów 22  4 Owocem pokory jest bojaźń Jahwe, bogactwo, szacunek i życie.
Przysłów 22  5 Ciernie, sidła na drodze złoczyńcy, kto życia strzeże, ten od nich jest z dala.
Przysłów 22  6 Wdrażaj chłopca w prawidła jego drogi, nie zejdzie z niej i w starości.
Przysłów 22  7 Ubogimi kieruje bogaty, sługą wierzyciela jest dłużnik.
Przysłów 22  8 Kto sieje zło, zbiera nieszczęście, kij jego gniewu przepadnie.
Przysłów 22  9 Błogosławiony, czyj wzrok miłosierny, bo chlebem dzieli się z biednym.
Przysłów 22 10 Przepędź szydercę, a kłótnia ustąpi, ucichnie zatarg i potwarz.
Przysłów 22 11 Kto kocha czystych sercem, kto ma wdzięk na wargach — przyjacielem króla.
Przysłów 22 12 Oczy Jahwe strzegą rozsądku, a mowy wiarołomcy niweczą.
Przysłów 22 13 Leniwy mówi: "Lew jest na drodze: zginę na środku ulicy".
Przysłów 22 14 Usta żon cudzych są dołem głębokim: na kogo Jahwe się gniewa, tam wpadnie.
Przysłów 22 15 W sercu chłopięcym głupota się mieści, rózga karności wypędzi ją stamtąd.
Przysłów 22 16 Uciskać biedaka — to jego bogacić, bogacza wspierać — to wtrącać go w biedę.
Przysłów 22 17 Słowa Mędrców. Nadstaw ucha i słuchaj słów mędrców, nakłoń swe serce ku mojej nauce,
Przysłów 22 18 bo dobrze, gdy w sercu je chowasz, gdy stale je widać na twoich wargach.
Przysłów 22 19 Byś ufność swą w Jahwe pokładał, chcę wskazać ci dzisiaj twą drogę.
Przysłów 22 20 Czy już nie pisałem tobie trzy razy [słów pełnych] rad i wskazań
Przysłów 22 21 by cię nauczyć prawości i prawdy, byś wiernie zdał sprawę temu, kto cię posłał?
Przysłów 22 22 Nie okradaj nędzarza, ponieważ jest nędzarzem, nie uciskaj w bramie biednego,
Przysłów 22 23 bo Jahwe rzecznikiem ich sprawy, wydrze On życie tym, co ich krzywdzą.
Przysłów 22 24 Nie wiąż się z człowiekiem gniewliwym, nie obcuj z człowiekiem porywczym;
Przysłów 22 25 byś do dróg jego nie przywykł i nie zgotował pułapki na swe życie.
Przysłów 22 26 Nie bądź z tych, co dają porękę, co ręczą za [cudze] długi.
Przysłów 22 27 Jeżeli nie masz czym zapłacić, po co mają łóżko zabrać spod ciebie?
Przysłów 22 28 Nie przesuwaj starej miedzy, ustalonej przez twoich przodków.
Przysłów 22 29 Widzisz biegłego w swoim zawodzie? Będzie on stał przed obliczem królów, a nie przed ludźmi prostymi.

Przysłów 23  1 Gdy z możnym do stołu usiądziesz, pilnie uważaj, co masz przed sobą;
Przysłów 23  2 nóż sobie przyłóż do gardła, jeśli masz gardło żarłoczne.
Przysłów 23  3 Nie pożądaj jego przysmaków, bo to pokarm zwodniczy.
Przysłów 23  4 O bogactwo się nie ubiegaj i odstąp od twojej chytrości.
Przysłów 23  5 Gdy utkwisz w nim wzrok — już go nie ma, bo skrzydła sobie przyprawi — . jak orzeł, co odlatuje ku niebu.
Przysłów 23  6 Z nieżyczliwym człowiekiem nie ucztuj, nie pożądaj jego przysmaków;
Przysłów 23  7 jak ktoś, kto dogadza apetytowi, tak samo i on [postępuje]. "Jedz i pij" — mówi do ciebie, a w sercu ci nie jest przychylny.
Przysłów 23  8 Zwrócisz spożyty kawałek, słów miłych użyjesz na próżno.
Przysłów 23  9 Nie mów do uszu głupiego, bo wzgardzi mądrością twej mowy.
Przysłów 23 10 Nie przesuwaj prastarej miedzy, na pole sieroty nie wstępuj;
Przysłów 23 11 bo mocny jest ich Obrońca, przeciw tobie ich sprawę obróci.
Przysłów 23 12 Do pouczeń serce swe nakłoń, do mądrych słów — swoje uszy.
Przysłów 23 13 Karcenia chłopcu nie żałuj, gdy rózgą uderzysz — nie umrze.
Przysłów 23 14 Ty go uderzysz rózgą, a od Szeolu zachowasz mu duszę.
Przysłów 23 15 Synu, gdy mądre twe serce, i własne me serce się cieszy;
Przysłów 23 16 me wnętrze się także weseli, gdy usta twe mówią, co słuszne.
Przysłów 23 17 Niech twoje serce nie zazdrości grzesznikom, lecz zabiega tylko o bojaźń Jahwe:
Przysłów 23 18 gdyż przyszłe życie istnieje, nie zawiedzie cię twoja nadzieja.
Przysłów 23 19 Słuchaj, mój synu — bądź dobry, prostą drogą prowadź twe serce,
Przysłów 23 20 nie bądź z tych, co winu hołdują lub mięsem się lubią obżerać;
Przysłów 23 21 bo pijak i żarłok jest w nędzy, ospałość chodzi w łachmanach.
Przysłów 23 22 Słuchaj ojca, który cię zrodził, i nie gardź twą matką, staruszką.
Przysłów 23 23 Nie sprzedawaj — nabywaj prawdę, mądrość, karność, rozwagę.
Przysłów 23 24 Raduje się ojciec prawego, kto zrodził mądrego, się cieszy;
Przysłów 23 25 niech się weseli twój ojciec i matka, twa rodzicielka niech będzie szczęśliwa.
Przysłów 23 26 Synu, daj mi swe serce, dróg moich niech strzegą twe oczy;
Przysłów 23 27 bo dołem głębokim jest nierządnica, a ciasną studnią jest obca niewiasta,
Przysłów 23 28 czatuje jakby rozbójnik, pomnaża niewiernych w narodzie.
Przysłów 23 29 U kogo "Ach!", u kogo "Biada!", u kogo swary, u kogo żale, u kogo rany bez powodu, u kogo oczy są mętne?
Przysłów 23 30 U przesiadujących przy winie, u chodzących próbować amfory.
Przysłów 23 31 Nie patrz na wino, jak się czerwieni, jak pięknie błyszczy w kielichu, jak łatwo płynie [przez gardło]:
Przysłów 23 32 bo w końcu kąsa jak żmija, swój jad niby wąż wypuszcza;
Przysłów 23 33 twoje oczy dostrzegą rzeczy dziwne, a serce twe brednie wypowie.
Przysłów 23 34 Zdajesz się spać na dnie morza lub spoczywać na szczycie masztu.
Przysłów 23 35 "Obili mnie, nic nie poczułem, chłostali, nic nie wiedziałem. Kiedyż się zbudzę? Jeszcze nadal go pragnę...".

Przysłów 24  1 Nie zazdrość ludziom nieprawym, nie pragnij ich towarzystwa;
Przysłów 24  2 bo serce ich przemoc obmyśla, ich wargi mówią złośliwie.
Przysłów 24  3 Dom się buduje mądrością, a roztropnością — umacnia;
Przysłów 24  4 rozsądek napełnia spichlerze wielkimi dobrami drogimi, miłymi.
Przysłów 24  5 Mąż rozumny jest lepszy niż krzepki, a światły muskularnego przewyższa;
Przysłów 24  6 bo roztropnie poprowadzisz wojnę; tam zwycięstwo, gdzie wielki doradca.
Przysłów 24  7 Za wzniosła dla głupca jest mądrość, w bramie swych ust nie otwiera.
Przysłów 24  8 Kto zło dokładnie obmyśla, tego zwą wichrzycielem.
Przysłów 24  9 Grzech jest planem głupiego, szyderca jest wstrętny dla ludzi.
Przysłów 24 10 Gdyś słaby w dniu nieszczęścia, to bardzo mierna twoja siła.
Przysłów 24 11 Ratuj wleczonych na śmierć, wstrzymaj rózgi, by nie zabijały.
Przysłów 24 12 Czy powiesz: "Nie wiedziałem tego?" Kto bada serca, ma nie rozumieć? Wie ten, który dusz dogląda, i według czynów odda każdemu.
Przysłów 24 13 Synu, jedz miód, bo jest dobry, bo plaster miodu jest słodki dla podniebienia.
Przysłów 24 14 Podobnie — wiedz — mądrość dla twej duszy, posiądziesz ją — przyszłe życie masz pewne, nie zawiedzie cię twoja nadzieja.
Przysłów 24 15 Nie czatuj, grzeszniku, przed domem prawego, nie burz miejsca jego spoczynku,
Przysłów 24 16 bo prawy siedmiokroć upadnie i wstanie, a występni w nieszczęściu upadną.
Przysłów 24 17 Nie ciesz się z upadku wroga, nie raduj się w duszy z jego potknięcia,
Przysłów 24 18 by Jahwe widząc to, nie miał ci za złe i gniewu nie odwrócił od niego.
Przysłów 24 19 Nie oburzaj się na złoczyńców, występnym nie zazdrość;
Przysłów 24 20 bo nie ma przyszłości nieprawy, zagaśnie światło występnych.
Przysłów 24 21 Lękaj się, synu mój, Jahwe i króla, nie łącz się z tymi, co myślą inaczej;
Przysłów 24 22 bo wnet ich zagłada nastanie. Kto zna upadek obydwu?
Przysłów 24 23 I te są od Mędrców. Niedobrze, jeśli ktoś w sądzie stronniczy.
Przysłów 24 24 Kto mówi przestępcy: "Jesteś niewinny", temu ludy złorzeczą, tego przeklinają narody.
Przysłów 24 25 Szczęśliwi, którzy karzą [przestępców], spłynie na nich obfite błogosławieństwo.
Przysłów 24 26 W wargi całuje, kto daje słuszną odpowiedź.
Przysłów 24 27 Spełnij obowiązki na dworze, wykonaj je pilnie na roli, a potem — i dom wystawisz.
Przysłów 24 28 Nie oskarżaj bliźniego bezpodstawnie; czy zwodzić chcesz twymi wargami?
Przysłów 24 29 Nie mów: "Jak mi zrobił, tak ja mu też zrobię, każdemu oddam według jego czynów".
Przysłów 24 30 Szedłem koło roli próżniaka i koło winnicy głupiego:
Przysłów 24 31 a oto wszystko zarosło pokrzywą, ciernie całą jej powierzchnię pokryły, kamienny mur rozwalony.
Przysłów 24 32 Skierowałem uwagę, spojrzałem, zobaczyłem i wysnułem naukę:
Przysłów 24 33 Trochę snu i trochę drzemania, trochę założenia rąk, aby zasnąć,
Przysłów 24 34 a przyjdzie na ciebie nędza jak włóczęga i niedostatek jak biedak żebrzący.

Przysłów 25  1 I to są przysłowia Salomona, przepisane przez ludzi króla judzkiego, Ezechiasza.
Przysłów 25  2 Chwałą Bożą — rzecz taić, chwałą królów — rzecz badać.
Przysłów 25  3 Wysokość niebios i głębia podziemia, i serca królów są niezbadane.
Przysłów 25  4 Odłącz żużel od srebra, a rozbłyśnie złotnikowi naczynie:
Przysłów 25  5 nieprawego usuń sprzed króla, a sprawiedliwość jego tron umocni.
Przysłów 25  6 Nie bądź wyniosły u króla, nie stawaj na miejscu wielmożów.
Przysłów 25  7 Niech raczej ci rzekną: "Posuń się wyżej", niżby cię mieli poniżyć przed możnym. Co oczy twoje spostrzegły,
Przysłów 25  8 nie podawaj szybko do sądu, bo co zrobisz w końcu, jeżeli zawstydzi cię bliźni?
Przysłów 25  9 Swój spór z bliźnim załatw polubownie, lecz cudzych tajemnic nie zdradzaj;
Przysłów 25 10 by słuchający ciebie nie zganił i nie przylgnęła do ciebie niesława.
Przysłów 25 11 Złote jabłka na sprzętach ze srebra — są słowa mówione w czasie właściwym.
Przysłów 25 12 Złota obrączka, kolia ze szczerego złota — wskazówka mądrego dla uszu uważnych.
Przysłów 25 13 Czym jest chłód śniegu w dzień żniwa, tym wierny zleceniu posłaniec; bo ducha panu orzeźwia.
Przysłów 25 14 Chmury i wicher bez deszczu: kto chwali się darem kłamanym.
Przysłów 25 15 Cierpliwość ugnie zwierzchnika, a język łagodny złamie kości.
Przysłów 25 16 Znalazłeś miód — tyle zjedz, ile trzeba, byś się objadłszy nie zwrócił.
Przysłów 25 17 Stawaj rzadko w domu sąsiada, by nie miał cię dość i nie nabrał wstrętu.
Przysłów 25 18 Maczugą, mieczem, ostrą strzałą — fałszywy świadek przeciw bliźniemu.
Przysłów 25 19 Czym ząb zepsuty i noga chwiejna, tym jest w dniu klęski nadzieja w niewiernym.
Przysłów 25 20 Jak płaszcz zdejmować w dzień mroźny lub ocet wylewać na ług, tak pieśni śpiewać znękanym.
Przysłów 25 21 Gdy wróg twój łaknie, nakarm go chlebem, gdy pragnie, napój go wodą —
Przysłów 25 22 żar ognia zgromadzisz na nim, a Jahwe ci za to zapłaci.
Przysłów 25 23 Północny wiatr sprowadzi deszcz, a język obmówcy — gniew na twarzach.
Przysłów 25 24 Lepsze mieszkanie w kącie dachu niż żona swarliwa i dom obszerny.
Przysłów 25 25 Jak zimna woda na gardło spragnione, tak dobre wieści z dalekiej krainy.
Przysłów 25 26 Źródłem zmąconym i studnią zniszczoną jest prawy, co przed występnym się chwieje.
Przysłów 25 27 Niedobrze za wiele jeść miodu: a gardzenie wyniosłością jest zaszczytne.
Przysłów 25 28 Miastem odkrytym, bez murów, jest człowiek nieopanowany.

Przysłów 26  1 Jak śnieg w lecie, deszcz we żniwa, tak cześć nie przystoi głupiemu.
Przysłów 26  2 Jak ptak, co ucieka, wróbel, co leci, tak niesłuszne przekleństwo — bez skutku.
Przysłów 26  3 Na konia — bicz, na osła — wędzidło, a kij na plecy głupiego.
Przysłów 26  4 Nie odpowiadaj głupiemu według jego głupoty, byś nie stał się jemu podobnym:
Przysłów 26  5 Głupiemu odpowiadaj według jego głupoty, by nie pomyślał, że mądry.
Przysłów 26  6 Nogi sobie odcina, szkody się nabawi, kto posyła wiadomość przez głupca.
Przysłów 26  7 Jak chwieją się nogi chromego, tak w ustach głupiego przysłowie.
Przysłów 26  8 Jak kamień przywiązać do procy, tak cześć oddawać głupiemu.
Przysłów 26  9 Czym ciernie są w ręku pijaka, tym w ustach głupiego przysłowie.
Przysłów 26 10 Jak łucznik raniący przechodniów, tak ten, kto głupca najmuje lub pijaka-przechodnia.
Przysłów 26 11 Jak pies do wymiotów powraca, tak głupi powtarza szaleństwa.
Przysłów 26 12 Widziałeś takiego, co mądry w swych oczach? Więcej nadziei w głupim niż w takim.
Przysłów 26 13 Leniwy mówi: "Lwica na drodze, lew jest na miejscach otwartych".
Przysłów 26 14 Kręcą się drzwi na zawiasach, a człowiek leniwy na łóżku.
Przysłów 26 15 Wyciągnął leniwy swą rękę do misy, trudno mu ją do ust doprowadzić.
Przysłów 26 16 Leniwy ma się za mądrzejszego niż siedmiu, co odpowiada rozumnie.
Przysłów 26 17 Chwyta za uszy psa, który biegnie — kto w cudze spory się miesza.
Przysłów 26 18 Jak ten, co rzuca bezmyślnie strzały, oszczepy i śmierć —
Przysłów 26 19 tak człowiek, co zwodzi bliźniego i mówi: "To tylko dla żartu".
Przysłów 26 20 Bez drew zagaśnie ognisko, bez donosiciela spór zniknie.
Przysłów 26 21 Węgiel dla żaru, drwa dla ognia — a człowiek kłótliwy — do wzniecania sporu.
Przysłów 26 22 Słowa donosiciela są jak przysmaki: zapadają do głębi wnętrzności.
Przysłów 26 23 Czym na garnku glinianym srebrna polewa, tym wargi palące, a w sercu zło.
Przysłów 26 24 Ustami wróg zwodzi — a w sercu kryje podstęp.
Przysłów 26 25 Nie ufaj miłemu głosowi, gdyż siedem ohyd ma w sercu;
Przysłów 26 26 choć się zatai nienawiść podstępnie, to złość się wyda na zgromadzeniu.
Przysłów 26 27 Kto kopie dół — weń wpada, a kamień wraca na tego, co go toczy.
Przysłów 26 28 Nie znosi skrzywdzonych język fałszywy, usta przymilne powodem zguby.

Przysłów 27  1 Nie chwal się dniem jutrzejszym, bo nie wiesz, co dzień ci przyniesie.
Przysłów 27  2 Niech inny cię chwali — nie twe własne usta, ktoś obcy — nie własne twe wargi.
Przysłów 27  3 Ciężki jest kamień i piasek nie lekki, gniew głupiego cięższy od obu.
Przysłów 27  4 Gwałtowny jest gniew, zapalczywość — nieubłagana, a kto się ostoi przed zazdrością?
Przysłów 27  5 Lepsza jest jawna nagana niż miłość tajona.
Przysłów 27  6 Razy przyjaciela — [znakiem] wierności, pocałunki wroga — zwodnicze.
Przysłów 27  7 Kto syty — depcze po miodzie, głodnemu i gorycz jest słodka.
Przysłów 27  8 Jak ptak, co uciekł z gniazda, tak człowiek, co uciekł z ojczyzny.
Przysłów 27  9 Olejki, pachnidło — serce radują i dobre słowo przyjaciela, dzięki radzie z duszy.
Przysłów 27 10 Nie gardź swoim i ojca przyjacielem, a w dniu klęski nie chodź do brata, bo lepszy sąsiad bliski niż brat daleki.
Przysłów 27 11 Bądź mądry, synu, rozwesel me serce, a tym, co lżą mnie, odpowiem.
Przysłów 27 12 Rozważny zło widzi i kryje się, nierozważni tam idą i szkodę ponoszą.
Przysłów 27 13 Zabierz mu suknię, bo ręczy za obcego, za nieznajomych — weź zastaw.
Przysłów 27 14 Kto rankiem głośno błogosławi bliźniego, policzą mu to za przekleństwo.
Przysłów 27 15 Rynna ciekąca stale w dzień dżdżysty, podobna do żony swarliwej.
Przysłów 27 16 Kto chce ją wstrzymać, ten wiatr wstrzymuje lub zbiera oliwę do ręki.
Przysłów 27 17 Żelazo żelazem się ostrzy, a człowiek urabia charakter bliźniego.
Przysłów 27 18 Stróż drzewa figowego — spożywa jego owoc, czujny o pana — doznaje szacunku.
Przysłów 27 19 Oblicze odbija się w wodzie, a w sercu odbija się człowiek.
Przysłów 27 20 Szeol i zatrata niesyte, niesyte i oczy człowieka.
Przysłów 27 21 Czym dla srebra — tygiel, dla złota — piec, tym dla człowieka — pochwała.
Przysłów 27 22 Choć stłuczesz głupiego w moździerzu tłuczkiem — razem z ziarnami — głupota go nie opuści.
Przysłów 27 23 Troszcz się o potrzeby zwierząt, zwracaj uwagę na trzodę,
Przysłów 27 24 nie trwa na wieki bogactwo, ani na pokolenia — korona.
Przysłów 27 25 Wyrosła trawa, pojawia się potraw, zbierze się górskie siano:
Przysłów 27 26 owce na suknie dla ciebie, a kozły, by za pole zapłacić;
Przysłów 27 27 dość mleka koziego, byś siebie utrzymał, <utrzymał swój dom> i wyżywił swoje służące.

Przysłów 28  1 Ucieka występny, choć go nikt nie goni, lecz prawy jest ufny jak młody lew.
Przysłów 28  2 Przez zbrodnie kraju wielu jest władców, lecz ktoś mądry i roztropny trwały ład zapewni.
Przysłów 28  3 Występny, co biednych uciska, jest jak ulewa, co chleba nie daje.
Przysłów 28  4 Kto gardzi Prawem, chwali grzesznika, kto strzeże Prawa, jemu przeciwny.
Przysłów 28  5 Źli ludzie nie rozumieją prawości, a którzy szukają Jahwe, pojmą ją całą.
Przysłów 28  6 Więcej wart biedak, co żyje uczciwie, niż bogacz o drogach krętych.
Przysłów 28  7 Kto Prawa się trzyma, ten mądrym jest synem, przyjaciel rozwiązłych hańbi swego ojca.
Przysłów 28  8 Odsetką i lichwą powiększać majątek — to zbierać dla tych, co miłosierni dla biednych.
Przysłów 28  9 Kto ucho odwraca, by Prawa nie słyszeć, tego nawet modlitwa jest wstrętna.
Przysłów 28 10 Kto prawych sprowadza na drogę występku, i sam też we własny dół wpadnie; dziedzictwem zaś czystych jest dobro.
Przysłów 28 11 Mądry jest bogacz w swych oczach, lecz przejrzał go biedak rozumny.
Przysłów 28 12 Wielka jest radość, gdy prawi zwyciężą, gdy górą przewrotni, każdy się chowa.
Przysłów 28 13 Nie zazna szczęścia, kto błędy swe ukrywa; kto je wyznaje, porzuca — ten miłosierdzia dostąpi.
Przysłów 28 14 Szczęśliwy mąż, gdy stale trwa w bojaźni ; kto serce zatwardza — wpadnie w nieszczęście.
Przysłów 28 15 Lwem ryczącym, zgłodniałym niedźwiedziem jest władca występny nad biednym ludem.
Przysłów 28 16 Książę ubogi w rozsądek, bogaty jest w zdzierstwo, kto zysków nieprawych nie znosi, dni swe przedłuża.
Przysłów 28 17 Gdy człowiek zmazany krwią ludzką ucieka aż do grobu — niech go nie wstrzymują.
Przysłów 28 18 Kto żyje uczciwie — będzie ocalony, kto przewrotnie chodzi dwiema drogami, zapewne na jednej z nich zginie.
Przysłów 28 19 Kto ziemię uprawia, nasyci się chlebem, kto ściga ułudę, nasyci się nędzą.
Przysłów 28 20 Uczciwy cieszy się błogosławieństwem, kto się chce szybko wzbogacić, nie ujdzie kary.
Przysłów 28 21 Źle, gdy kto się kieruje względami na osobę, człek za kęs chleba popełni przestępstwo.
Przysłów 28 22 Człowiek o złym oku jest chciwy bogactwa, a nie wie, że bieda przyjdzie na niego.
Przysłów 28 23 Kto kogoś strofuje, w końcu łaski znajdzie więcej niż język, co schlebia.
Przysłów 28 24 Kto ojca lub matkę ograbia mówiąc: "To nie grzech", jest wspólnikiem zbójcy.
Przysłów 28 25 Chciwiec spory wywołuje, kto ufa Jahwe — będzie nasycony.
Przysłów 28 26 Kto swemu sercu ufa — ten głupi, kto żyje w mądrości — znajdzie ocalenie.
Przysłów 28 27 Kto daje ubogim — nie zazna biedy, kto [na nich] zamyka oczy, zbierze wiele przekleństw.
Przysłów 28 28 Gdy górą przewrotni — ukrywa się każdy; gdy giną — mnożą się prawi.

Przysłów 29  1 Człowiek, mimo upomnień uparty, nagle dozna klęski — nie ma dla niego lęku.
Przysłów 29  2 Gdy prawi przy władzy — cieszy się naród, naród wzdycha — gdy rządzi występny.
Przysłów 29  3 Kto mądrość kocha — ten ojca raduje, kto z nierządnicami przestaje, dobra roztrwoni.
Przysłów 29  4 Król państwo umacnia sprawiedliwością, niszczy je ten, kto podatkami uciska.
Przysłów 29  5 Kto schlebia kłamliwie bliźniemu, na nogi mu sidła zastawia.
Przysłów 29  6 W grzechu złego człowieka — pułapka, prawy raduje się, cieszy.
Przysłów 29  7 Uczciwy rozumie sprawę ubogich, występny nie ma zrozumienia.
Przysłów 29  8 Zuchwali miasto podniecą, a prawi gniew uspokoją.
Przysłów 29  9 Gdy mądry spiera się z głupim, ten krzyczy i śmieje się: nie ma pojednania.
Przysłów 29 10 Krwiożercy nienawidzą czystego, uczciwi o jego życie się troszczą.
Przysłów 29 11 Głupi ujawnia cały swój gniew, mądry go w końcu uśmierza.
Przysłów 29 12 Jeżeli władca zważa na kłamstwa, to wszyscy dworzanie nieprawi.
Przysłów 29 13 Spotyka się biedny z ciemięzcą, Jahwe obydwu oczy oświeca.
Przysłów 29 14 Król w rządach troskliwy o biednych tron swój umocni na zawsze.
Przysłów 29 15 Rózga i karcenie udziela mądrości chłopiec pozostawiony sobie jest wstydem dla matki.
Przysłów 29 16 Gdy występni się mnożą i złości się mnożą, lecz prawi upadek ich ujrzą.
Przysłów 29 17 Karć syna: kłopotów ci to zaoszczędzi i pociechą twej duszy się stanie.
Przysłów 29 18 Gdy nie ma widzenia, naród się psuje, szczęśliwy, kto Prawa przestrzega.
Przysłów 29 19 Słowami nie poprawi się sługi, bo rozumie, a nie odpowiada.
Przysłów 29 20 Widziałeś człowieka gadatliwego? Więcej nadziei w głupim niż w takim.
Przysłów 29 21 Kto sługę rozpuści za młodu, ten w końcu z uporem się spotka.
Przysłów 29 22 Gniewliwy kłótnie wszczyna, zapalczywy mnoży grzechy.
Przysłów 29 23 Człowieka poniża jego pycha, pokorny zdobędzie uznanie.
Przysłów 29 24 Wrogiem swej duszy — kto ze złodziejem ma udział, kto słysząc przekleństwa — nie wyda.
Przysłów 29 25 Strach przed człowiekiem to sidło, kto ufa Jahwe, bezpieczny.
Przysłów 29 26 Wielu szuka względów u władcy, lecz Jahwe osądzi każdego.
Przysłów 29 27 Niegodziwiec jest wstrętny dla prawych, dla nieprawych wstrętny jest uczciwy.

Przysłów 30  1 Słowa Agura, syna Jake z Massa. Mowa tego człowieka do Itiela, do Itiela i Ukala. Świadomość niewiedzy
Przysłów 30  2 Jestem najgłupszy z ludzi, nie mam ludzkiej zdolności,
Przysłów 30  3 nie nabyłem mądrości, wiedza Świętego mi obca. Wielkość Boga
Przysłów 30  4 Kto wstąpił do nieba i zstąpił? Kto zebrał wiatr w swoje garście? Kto wody owinął płaszczem? Kto krańce ziemi utworzył? Jakie jest jego imię? — A jakie syna? Wiadomo ci może?
Przysłów 30  5 Każde słowo Jahwe w ogniu wypróbowane, tarczą jest dla tych, co doń się uciekają.
Przysłów 30  6 Do słów Jego nic nie dodawaj, by cię nie skarał: nie uznał za kłamcę.
Przysłów 30  7 Proszę Cię o dwie rzeczy, nie odmów mi — proszę — nim umrę:
Przysłów 30  8 Kłamstwo i fałsz oddalaj ode mnie, nie dawaj mi bogactwa ni nędzy, żyw mnie chlebem niezbędnym,
Przysłów 30  9 bym syty nie stał się niewiernym nie rzekł: "A któż jest Jahwe?" lub z biedy nie począł kraść i imię mego Boga znieważać.
Przysłów 30 10 Nie oczerniaj sługi przed panem, by cię nie przeklął, byś nie poniósł kary.
Przysłów 30 11 Jest plemię, co ojcu złorzeczy i matce nie chce błogosławić;
Przysłów 30 12 jest plemię w swych oczach niewinne, a nie jest obmyte z brudów.
Przysłów 30 13 Jest plemię o wzroku wyniosłym, powieki ma w górę wzniesione;
Przysłów 30 14 jest plemię o zębach jak miecze, o zębach trzonowych jak noże, by wygryźć uciemiężonych z kraju, a spośród ludzi nędzarzy.
Przysłów 30 15 Pijawka ma dwie córki: "Przynieś, przynieś". Trzy rzeczy są nigdy nie syte, cztery nie mówią: "Dość":
Przysłów 30 16 Szeol, niepłodne łono, ziemia wody niesyta, ogień, co nie mówi: "Dość".
Przysłów 30 17 Oko, co ojca wyśmiewa, gardzi posłuchem dla matki — niech kruki nad rzeką wydziobią lub niech je zjedzą orlęta.
Przysłów 30 18 Trzech rzeczy pojąć nie mogę, a czterech nie znam:
Przysłów 30 19 drogi orła po niebie, drogi węża po skale, drogi okrętu po morzu, drogi mężczyzny u młodej kobiety.
Przysłów 30 20 Tak postępuje cudzołożnica: zjadła, obtarła swe usta i rzekła: "Źle nie zrobiłam".
Przysłów 30 21 Pod trzema rzeczami drży ziemia i czterech znieść nie może:
Przysłów 30 22 pod niewolnikiem, gdy królem zostanie; pod głupcem, gdy je do syta;
Przysłów 30 23 pod pogardzaną, gdy żoną i panią zostanie; pod sługą — dziedziczką po pani.
Przysłów 30 24 Są na ziemi cztery istoty małe, a najrozumniejsze są z mądrych:
Przysłów 30 25 lud mrówczy, chociaż bez siły, a w lecie nazbiera żywności;
Przysłów 30 26 góraliki, lud wprawdzie niemocny, ale w skale mieszkania zakłada;
Przysłów 30 27 szarańcza, która choć nie ma króla, cała wyrusza w porządku;
Przysłów 30 28 jaszczurka, co nie da się schwycić rękami, a mieszka w pałacach królewskich.
Przysłów 30 29 Trzy rzeczy krok mają wspaniały, a cztery chód mają wyniosły:
Przysłów 30 30 lew najdzielniejszy wśród zwierząt, przed niczym się nie cofa,
Przysłów 30 31 kogut, co dumnie chodzi wśród kur, koń bojowy lub kozioł, i król, z którym jest lud [jego].
Przysłów 30 32 Bezmyślnie uniosłeś się dumą? Po namyśle — rękę na usta!
Przysłów 30 33 Bo uciskanie mleka daje masło, uciskanie nosa wywoła krew, uciskanie gniewu — wywoła kłótnie.

Przysłów 31  1 Słowa Lemuela, króla Massa, których nauczyła go matka.
Przysłów 31  2 Cóż, synu? Cóż, synu mojego łona? Cóż, synu mych ślubów?
Przysłów 31  3 Nie oddawaj kobietom swojej mocy ni rządów twych tym, które gubią królów.
Przysłów 31  4 Nie dla królów, Lemuelu, nie dla królów picie wina ani dla władców pożądanie sycery,
Przysłów 31  5 by pijąc, praw nie zapomnieli, nie zaniedbali prawa ubogich.
Przysłów 31  6 Daj sycerę skazańcom, a wino zgorzkniałym na duchu:
Przysłów 31  7 niech piją, niech nędzy zapomną, na trud już niepomni.
Przysłów 31  8 Ty usta otwórz dla niemych, na sąd dla godnych litości,
Przysłów 31  9 rządź uczciwie i usta swe otwórz, obroń uciemiężonych i biednych.
Przysłów 31 10 Alef  10 Niewiastę dzielną któż znajdzie? Jej wartość przewyższa perły.
Przysłów 31 11 Bet 11  Serce małżonka jej ufa, na zyskach mu nie zbywa;
Przysłów 31 12 Gimel 12  nie czyni mu źle, ale dobrze przez wszystkie dni jego życia.
Przysłów 31 13 Dalet 13  O len się stara i wełnę, pracuje starannie rękami.
Przysłów 31 14 He  14  Podobnie jak okręt kupiecki żywność sprowadza z daleka.
Przysłów 31 15 Waw 15  Wstaje, gdy jeszcze jest noc, i żywność rozdziela domowi, <a obowiązki — swym dziewczętom>.
Przysłów 31 16 Zain 16  Myśli o roli — kupuje ją: z zarobku swych rąk zasadza winnicę.
Przysłów 31 17 Che 17 Przepasuje mocą swe biodra, umacnia swoje ramiona.
Przysłów 31 18 Tet 18   Już widzi pożytek z swej pracy: jej lampa wśród nocy nie gaśnie.
Przysłów 31 19 Jod  19   Wyciąga ręce po kądziel, jej palce chwytają wrzeciono.
Przysłów 31 20 Kaf  20  Otwiera dłoń ubogiemu, do nędzarza wyciąga swe ręce.
Przysłów 31 21 Lamed  21  Dla domu nie boi się śniegu, bo cały dom odziany na lata,
Przysłów 31 22 Mem  22  sporządza sobie okrycia, jej szaty z bisioru i z purpury,.
Przysłów 31 23 Nun  23  W bramie jej mąż szanowany, gdy wśród starszyzny kraju zasiądzie.
Przysłów 31 24 Samek  24  Płótno wyrabia, sprzedaje, pasy dostarcza kupcowi.
Przysłów 31 25 Ain 25  Strojem jej siła i godność, do dnia przyszłego się śmieje.
Przysłów 31 26 Pe  26  Otwiera usta z mądrością, na języku jej miłe nauki.
Przysłów 31 27 Sade  27  Bada bieg spraw domowych, nie jada chleba lenistwa.
Przysłów 31 28 Kof  28  Powstają synowie, by szczęście jej uznać, i mąż, ażeby ją sławić:
Przysłów 31 29 Resz  29  "Wiele niewiast pilnie pracuje, lecz ty przewyższasz je wszystkie!"
Przysłów 31 30 Szin  30  Kłamliwy wdzięk i marne jest piękno: chwalić należy niewiastę, co boi się Jahwe.
Przysłów 31 31 Taw  31  Z owocu jej rąk jej dajcie, niech w bramie chwalą jej czyny.

Kaznodziei 1  1 Słowa Koheleta, syna Dawida, króla w Jeruzalem.
Kaznodziei 1  2 Marność nad marnościami, powiada Kohelet, marność nad marnościami — wszystko marność. Nic nowego pod słońcem
Kaznodziei 1  3 Cóż przyjdzie człowiekowi z całego trudu, jaki zadaje sobie pod słońcem?
Kaznodziei 1  4 Pokolenie przychodzi i pokolenie odchodzi, a ziemia trwa po wszystkie czasy.
Kaznodziei 1  5 Słońce wschodzi i zachodzi, i na miejsce swoje spieszy z powrotem, i znowu tam wschodzi.
Kaznodziei 1  6 Ku południowi ciągnąc i ku północy wracając, kolistą drogą wieje wiatr i znowu wraca na drogę swojego krążenia.
Kaznodziei 1  7 Wszystkie rzeki płyną do morza, a morze wcale nie wzbiera; do miejsca, do którego rzeki płyną, zdążają one bezustannie.
Kaznodziei 1  8 Mówienie jest wysiłkiem: nie zdoła człowiek wyrazić [wszystkiego] słowami. Nie nasyci się oko patrzeniem ani ucho napełni słuchaniem.
Kaznodziei 1  9 To, co było, jest tym, co będzie, a to, co się stało, jest tym, co znowu się stanie: więc nic zgoła nowego nie ma pod słońcem.
Kaznodziei 1 10 Jeśli jest coś, o czym by się rzekło: "Patrz, to coś nowego" — to już to było w czasach, które były przed nami.
Kaznodziei 1 11 Nie ma pamięci o tych, co dawniej żyli, ani też o tych, co będą kiedyś żyli, nie będzie wspomnienia o tych, co będą potem.
Kaznodziei 1 12 Ja, Kohelet, byłem królem nad Izraelem w Jeruzalem.
Kaznodziei 1 13 I skierowałem umysł swój ku temu, by zastanawiać się i badać, ile mądrości jest we wszystkim, co dzieje się pod niebem. To przykre zajęcie dał Bóg synom ludzkim, by się nim trudzili.
Kaznodziei 1 14 Widziałem wszelkie sprawy, jakie się dzieją pod słońcem. A oto: wszystko to marność i pogoń za wiatrem.
Kaznodziei 1 15 To, co krzywe, nie da się wyprostować, a czego nie ma, tego nie można liczyć.
Kaznodziei 1 16 Tak powiedziałem sobie w sercu: "Oto nagromadziłem i przysporzyłem mądrości więcej niż wszyscy, co władali przede mną nad Jeruzalem". A serce me doświadczyło wiele mądrości i wiedzy.
Kaznodziei 1 17 I postanowiłem sobie poznać mądrość i wiedzę, szaleństwo i głupotę. Poznałem, że również i to jest pogonią za wiatrem,
Kaznodziei 1 18 bo w wielkiej mądrości — wiele utrapienia, a kto przysparza wiedzy — przysparza i cierpień.

Kaznodziei 2  1 Powiedziałem sobie: "Nuże! Doświadczę radości i zażyję szczęścia!" Lecz i to jest marność.
Kaznodziei 2  2 O śmiechu powiedziałem: "Szaleństwo!", a o radości: "Cóż to ona daje?"
Kaznodziei 2  3 Postanowiłem w sercu swoim krzepić ciało moje winem — choć rozum miał mi zostać mądrym przewodnikiem — i oddać się głupocie, aż zobaczę, co dla ludzi jest szczęściem, które gotują sobie pod niebem, dopóki trwają dni ich życia.
Kaznodziei 2  4 Dokonałem wielkich dzieł: zbudowałem sobie domy, zasadziłem sobie winnice,
Kaznodziei 2  5 założyłem ogrody i parki i nasadziłem w nich wszelkich drzew owocowych.
Kaznodziei 2  6 Urządziłem sobie zbiorniki na wodę, by nią nawadniać gaj bogaty w drzewa.
Kaznodziei 2  7 Nabyłem niewolników i niewolnice i miałem niewolników urodzonych w domu. Posiadałem też wielkie stada bydła i owiec, większe niż wszyscy, co byli przede mną w Jeruzalem.
Kaznodziei 2  8 Nagromadziłem też sobie srebra i złota, i skarby królów i krain. Nabyłem śpiewaków i śpiewaczki oraz rozkosze synów ludzkich: kobiet wiele.
Kaznodziei 2  9 I stałem się większym i możniejszym niż wszyscy, co byli przede mną w Jeruzalem. W dodatku mądrość moja mi została.
Kaznodziei 2 10 Niczego też, czego oczy moje pragnęły, nie odmówiłem im. Nie wzbraniałem sercu memu żadnej radości — bo serce moje miało radość z wszelkiego mego trudu; a to mi było zapłatą za wszelki mój trud.
Kaznodziei 2 11 I przyjrzałem się wszystkim dziełom, jakich dokonały moje ręce, i trudowi, jaki sobie przy tym zadałem. A oto: wszystko to marność i pogoń za wiatrem! Z niczego nie ma pożytku pod słońcem.
Kaznodziei 2 12 Postanowiłem przyjrzeć się mądrości, a także szaleństwu i głupocie. Bo czegóż jeszcze dokonać może człowiek, który nastąpi po królu, nad to, czego on już dokonał?
Kaznodziei 2 13 I zobaczyłem, że mądrość tak przewyższa głupotę, jak światło przewyższa ciemności.
Kaznodziei 2 14 Mędrzec ma w głowie swojej oczy, a głupiec chodzi w ciemności. Ale poznałem tak samo, że ten sam los spotyka wszystkich.
Kaznodziei 2 15 Więc powiedziałem sobie: "Jaki los głupca, taki i mój będzie. I po cóż więc nabyłem tyle mądrości?" Rzekłem przeto w sercu, że i to jest marność.
Kaznodziei 2 16 Bo nie ma wiecznej pamięci po mędrcu tak samo jak i po głupcu, gdyż już w najbliższych dniach w niepamięć idzie wszystko; czyż nie umiera mędrzec tak samo jak i głupiec?
Kaznodziei 2 17 Toteż znienawidziłem życie, gdyż przykre mi były wszystkie sprawy, jakie się dzieją pod słońcem; bo wszystko marność i pogoń za wiatrem.
Kaznodziei 2 18 Znienawidziłem też wszelki swój dorobek, jaki nabyłem z trudem pod słońcem, a który zostawię człowiekowi, co przyjdzie po mnie.
Kaznodziei 2 19 A któż to wie, czy mądry on będzie, czy głupi? A władać on będzie całym mym dorobkiem, w który włożyłem trud swój i mądrość swoją pod słońcem. I to jest marność.
Kaznodziei 2 20 Zacząłem więc ulegać zwątpieniu z powodu wszystkich trudów, jakie podjąłem pod słońcem.
Kaznodziei 2 21 Jest nieraz człowiek, który w swej pracy odznacza się mądrością, wiedzą i dzielnością, a udział swój musi on oddać człowiekowi, który nie włożył w nią trudu. To także jest marność i wielkie zło.
Kaznodziei 2 22 Cóż bowiem ma człowiek z wszelkiego swego trudu i z pracy ducha swego, którą mozoli się pod słońcem?
Kaznodziei 2 23 Bo wszystkie dni jego są cierpieniem, a zajęcia jego utrapieniem. Nawet w nocy serce jego nie zazna spokoju. To także jest marność.
Kaznodziei 2 24 Nic lepszego dla człowieka, niż żeby jadł i pił, i duszy swej pozwalał zażywać szczęścia przy swojej pracy. Zobaczyłem też, że z ręki Bożej to pochodzi.
Kaznodziei 2 25 Bo któż może jeść, któż może używać, a nie być od Niego zależnym?
Kaznodziei 2 26 Bo człowiekowi, który Mu jest miły, daje On mądrość i wiedzę, i radość, a na grzesznika wkłada trud, by zbierał i gromadził, i potem oddał temu, który się Bogu podoba. To też jest marność i pogoń za wiatrem.

Kaznodziei 3  1 Wszystko ma swój czas i jest wyznaczona godzina na wszystkie sprawy pod niebem:
Kaznodziei 3  2 Jest czas rodzenia i czas umierania, czas sadzenia i czas wyrywania tego, co zasadzono,
Kaznodziei 3  3 czas zabijania i czas leczenia, czas burzenia i czas budowania,
Kaznodziei 3  4 czas płaczu i czas śmiechu, czas zawodzenia i czas pląsów,
Kaznodziei 3  5 czas rzucania kamieni i czas ich zbierania, czas pieszczot cielesnych i czas wstrzymywania się od nich,
Kaznodziei 3  6 czas szukania i czas tracenia, czas zachowania i czas wyrzucania,
Kaznodziei 3  7 czas rozdzierania i czas zszywania, czas milczenia i czas mówienia,
Kaznodziei 3  8 czas miłowania i czas nienawiści, czas wojny i czas pokoju.
Kaznodziei 3  9 Cóż przyjdzie pracującemu z trudu, jaki sobie zadaje?
Kaznodziei 3 10 Przyjrzałem się pracy, jaką Bóg obarczył ludzi, by się nią trudzili.
Kaznodziei 3 11 Uczynił wszystko pięknie w swoim czasie, dał im nawet wyobrażenie o dziejach świata, tak jednak, że nie pojmie człowiek dzieł, jakich Bóg dokonuje od początku aż do końca.
Kaznodziei 3 12 Poznałem, że dla niego nic lepszego, jak cieszyć się i o to dbać, by szczęścia zaznać w swym życiu.
Kaznodziei 3 13 Bo też, że człowiek je i pije, i cieszy się szczęściem przy całym swym trudzie — to wszystko dar Boży.
Kaznodziei 3 14 Poznałem, że wszystko, co czyni Bóg, na wieki będzie trwało: do tego nic dodać nie można ani od tego coś odjąć. A Bóg tak działa, by się Go [ludzie] bali.
Kaznodziei 3 15 To, co jest, już było, a to, co ma być kiedyś, już jest; Bóg przywraca to, co przeminęło.
Kaznodziei 3 16 I dalej widziałem pod słońcem: w miejscu sądu — niegodziwość, w miejscu sprawiedliwości — nieprawość.
Kaznodziei 3 17 Powiedziałem sobie: Zarówno sprawiedliwego jak i bezbożnego będzie sądził Bóg; na każdą bowiem sprawę i na każdy czyn jest czas wyznaczony.
Kaznodziei 3 18 Powiedziałem sobie: Ze względu na synów ludzkich [tak się dzieje]. Bóg chce ich bowiem doświadczyć, żeby wiedzieli, że sami przez się są tylko zwierzętami.
Kaznodziei 3 19 Los bowiem synów ludzkich jest ten sam, co i los zwierząt; los ich jest jeden: jaka śmierć jednego, taka śmierć drugiego, i oddech życia ten sam. W niczym więc człowiek nie przewyższa zwierząt. Bo wszystko jest marnością.
Kaznodziei 3 20 Wszystko idzie na jedno miejsce: Powstało wszystko z prochu i wszystko do prochu znów wraca.
Kaznodziei 3 21 Któż pozna, czy siła życiowa synów ludzkich idzie w górę, a siła życiowa zwierząt zstępuje w dół, do ziemi?
Kaznodziei 3 22 Zobaczyłem więc, że nie ma nic lepszego nad to, że się człowiek cieszy ze swych dzieł, gdyż taki jego udział. Bo któż mu pozwoli widzieć, co stanie się potem?

Kaznodziei 4  1 A dalej widziałem wszystkie uciski, jakie pod słońcem się zdarzają. I oto: łzy uciśnionych, a nie ma, kto by ich pocieszył; ręka ciemięzców twarda, a nie ma pocieszyciela.
Kaznodziei 4  2 Więc za szczęśliwszych uznałem umarłych, którzy dawno już zeszli, od żyjących, których życie jeszcze trwa;
Kaznodziei 4  3 za szczęśliwszego zaś od jednych i drugich uznałem tego, co jeszcze wcale nie istnieje ani nie widział spraw niegodziwych, jakie się dzieją pod słońcem.
Kaznodziei 4  4 Zobaczyłem też, że wszelki trud i wszelkie powodzenie w pracy rodzi u bliźniego zazdrość. I to jest marność i pogoń za wiatrem.
Kaznodziei 4  5 Głupiec zakłada swe ręce i zjada swe własne ciało.
Kaznodziei 4  6 Lepsza jest jedna garść pokoju niż dwie garści bogactw i pogoń za wiatrem.
Kaznodziei 4  7 I inną jeszcze widziałem marność pod słońcem :
Kaznodziei 4  8 oto jest ktoś sam jeden, a nie ma drugiego, i syna nawet ni brata nie ma żadnego — a nie ma końca wszelkiej jego pracy, i oko jego nie syci się bogactwem: "Dla kogóż to się trudzę i duszy swej odmawiam rozkoszy?" To również jest marność i przykre zajęcie.
Kaznodziei 4  9 Lepiej jest dwom niż jednemu, gdyż mają dobry zysk ze swej pracy.
Kaznodziei 4 10 Bo gdy upadną, jeden podniesie drugiego. Lecz samotnemu biada, gdy upadnie, a nie ma drugiego, który by go podniósł.
Kaznodziei 4 11 Również, gdy dwóch śpi razem, nawzajem się grzeją; jeden natomiast jakże się zagrzeje?
Kaznodziei 4 12 A jeśli napadnie ich jeden, to dwóch przeciwko niemu stanie; a powróz potrójny niełatwo się zerwie.
Kaznodziei 4 13 Lepszy młodzieniec ubogi, lecz mądry, od króla starego, ale głupiego, co już nie umie korzystać z rad.
Kaznodziei 4 14 Wszak i król wyszedł z łona [matki], i mimo swej godności królewskiej urodził się biednym.
Kaznodziei 4 15 Widziałem, jak wszyscy żyjący, co chodzą pod słońcem, stanęli przy młodzieńcu, drugim [po królu], który miał zająć jego miejsce.
Kaznodziei 4 16 Nieprzeliczony był cały lud, na którego czele on stanął. Ale późniejsi też nie będą z niego zadowoleni. Bo także i to jest marność i pogoń za wiatrem.
Kaznodziei 4 17 Zważaj na krok swój, gdy idziesz do domu Bożego. Zbliżyć się, aby słuchać, jest rzeczą lepszą niż ofiara głupców, bo ci nie mają rozumu, dlatego źle postępują.

Kaznodziei 5  1 Nie bądź pochopny w słowach, a serce twe niechaj nie będzie zbyt skore, by wypowiedzieć słowo przed obliczem Boga, bo Bóg jest w niebie, a ty na ziemi! Przeto niech słów twoich będzie niewiele.
Kaznodziei 5  2 Bo z wielu zajęć przychodzą sny, a mowa głupia z wielości słów.
Kaznodziei 5  3 Jeżeliś złożył ślub jakiś Bogu, nie zwlekaj z jego spełnieniem, bo w głupcach nie ma On upodobania. To, coś ślubował, wypełnij!
Kaznodziei 5  4 Lepiej, że nie ślubujesz wcale, niż żebyś ślubował, a ślubu nie spełnił.
Kaznodziei 5  5 Nie dopuść do tego, by usta twe doprowadziły cię do grzechu, i nie mów przed posłańcem [Bożym], że stało się to przez nieuwagę, żeby się Bóg nie rozgniewał na twoje słowa i nie udaremnił dzieła twoich rąk.
Kaznodziei 5  6 Bo z wielu zajęć przychodzą sny, a marność z nadmiaru słów. Boga się przeto bój!
Kaznodziei 5  7 Gdy widzisz ucisk biednego i pogwałcenie prawa i sprawiedliwości w kraju, nie dziw się temu, bo nad wysokim czuwa wyższy, a jeszcze wyżsi nad oboma.
Kaznodziei 5  8 Pożytkiem dla kraju byłby wobec tego wszystkiego król dbały o uprawę ziemi.
Kaznodziei 5  9 Kto kocha się w pieniądzach, pieniądzem się nie nasyci; a kto się kocha w zasobach, ten nie ma z nich pożytku. To również jest marność.
Kaznodziei 5 10 Gdy dobra się mnożą, mnożą się ich zjadacze. I jakiż pożytek ma z nich właściciel, jak ten, że nimi napawa swe oczy?
Kaznodziei 5 11 Słodki jest sen robotnika, czy mato, czy dużo on zje, lecz bogacz mimo swej sytości nie ma spokojnego snu.
Kaznodziei 5 12 Istnieje bolesna niedola — widziałem ją pod słońcem: bogactwo przechowywane na szkodę właściciela.
Kaznodziei 5 13 Bogactwo to bowiem przepada na skutek jakiegoś nieszczęścia i urodzi mu się syn, a w ręku jego niczego już nie ma.
Kaznodziei 5 14 Jak wyszedł z łona swej matki, nagi, tak znowu odejdzie, jak przyszedł, i nie wyniesie z swej pracy niczego, co mógłby w ręku zabrać ze sobą.
Kaznodziei 5 15 Bo również i to jest bolesną niedolą, że tak odejdzie, jak przyszedł. I cóż mu przyjdzie z tego, że trudził się na próżno?
Kaznodziei 5 16 A nadto wszystkie jego dni [schodzą] w ciemności i w smutku, w wielkim zmartwieniu, w chorobie i w gniewie.
Kaznodziei 5 17 Oto, co ja uznałem za dobre: że piękną jest rzeczą jeść i pić, i szczęścia zażywać przy swojej pracy, którą się człowiek trudzi pod słońcem, jak długo się liczy dni jego życia, których mu Bóg użyczył. Bo to tylko jest mu dane.
Kaznodziei 5 18 Dla każdego też człowieka, któremu Bóg daje bogactwo i skarby i któremu pozwala z nich korzystać, wziąć swoją część i cieszyć się przy swoim trudzie — to Bożym jest darem.
Kaznodziei 5 19 Taki nie myśli wiele o dniach swego życia, gdyż Bóg go zajmuje radością serca.

Kaznodziei 6  1 Istnieje niedola, którą widziałem pod słońcem, a która bardzo ciąży człowiekowi:
Kaznodziei 6  2 Użyczył Bóg komuś bogactwa i skarbów i sławy, — tak że nie zbraknie mu niczego, czego tylko zapragnie — a tego używać Bóg mu nie pozwala, lecz człowiek obcy tego używa. To marność i przykre cierpienie.
Kaznodziei 6  3 Gdyby ktoś zrodził nawet stu synów i żył wiele lat, i dni jego lat się pomnożyły, a dusza jego nie nasyciła się dobrem i nawet pogrzebu by nie miał — powiadam: Szczęśliwszy od niego nieżywy płód.
Kaznodziei 6  4 Bo przyszedł jako nicość i odchodzi w mroku, a imię jego mrokiem zakryte;
Kaznodziei 6  5 i nawet słońca nie widział, i nie wie niczego; on większy ma spokój niż tamten.
Kaznodziei 6  6 A gdyby nawet tysiące lat przeżył, a szczęścia nie zażył żadnego — czyż wszystko nie zdąża na jedno miejsce?
Kaznodziei 6  7 Wszelka praca człowieka dla jego ust, a jednak żądza jego nie zaspokojona.
Kaznodziei 6  8 Bo czym góruje mędrzec nad głupcem? Czym biedny, co wie, jak radzić sobie w życiu?
Kaznodziei 6  9 Lepsze jest to, na co oczy patrzą, niż nie zaspokojone pragnienie. To również jest marność i pogoń za wiatrem.
Kaznodziei 6 10 To, co jest, zostało już dawno nazwane, i postanowiono, czym ma być człowiek. Toteż nie może on z tym się prawować, który mocniejszy jest od niego.
Kaznodziei 6 11 Bo im więcej przy tym słów, tym większa marność. Co człowiekowi z tego przyjdzie?
Kaznodziei 6 12 A któż to wie, co w życiu dobre dla człowieka, dopóki liczy marne dni swego życia, które jakby cień przepędza? Bo kto oznajmi człowiekowi, co potem będzie pod słońcem?

Kaznodziei 7  1 Lepsze jest dobre imię niż wonne olejki, a dzień śmierci niż dzień urodzenia.
Kaznodziei 7  2 Lepiej jest iść do domu żałoby, niż iść do domu wesela, bo w tamtym jest koniec każdego człowieka, i człowiek żyjący bierze to sobie do serca.
Kaznodziei 7  3 Lepszy jest smutek niż śmiech, bo przy smutnym obliczu serce jest dobre.
Kaznodziei 7  4 Serce mędrców jest w domu żałoby, a serce głupców w domu wesela.
Kaznodziei 7  5 Lepiej jest słuchać karcenia mędrca, niż słuchać pochwały głupców.
Kaznodziei 7  6 Bo czym trzaskanie cierni [płonących] pod kotłem, tym jest śmiech głupiego. I to jest także marnością.
Kaznodziei 7  7 Bo rzecz przywłaszczona może ogłupić mędrca, a przekupstwo czyni serce przewrotnym.
Kaznodziei 7  8 Lepszy jest koniec mowy niż jej początek, lepszy jest umysł cierpliwy niż pyszny.
Kaznodziei 7  9 Nie bądź pochopny w duchu do gniewu, bo gniew przebywa w piersi głupców.
Kaznodziei 7 10 Nie mów: "Jak się to dzieje, że dawne dni były lepsze niż obecne?" — Bo nieroztropnie o to się pytasz.
Kaznodziei 7 11 Lepsza jest mądrość niż dziedzictwo, i większym pożytkiem dla tych, którzy widzą słońce.
Kaznodziei 7 12 Bo w cieniu mądrości jak w cieniu pieniądza; a większa jeszcze korzyść z poznania mądrości: darzy życiem tego, który ją posiada.
Kaznodziei 7 13 Przypatrz się dziełu Bożemu! Bo któż naprostować może to, co On skrzywił?
Kaznodziei 7 14 Gdy ci się dobrze wiedzie, ciesz się z tego, a wiedzie ci się źle, wtedy to rozważ: zarówno jedno jak i drugie sprawia Bóg, ponieważ człowiek nie może dociec niczego zgoła, co będzie potem.
Kaznodziei 7 15 Wszystko widziałem za marnych dni moich: tu sprawiedliwy, który ginie przy swej sprawiedliwości, a tu złoczyńca, który przy złości swej długo żyje.
Kaznodziei 7 16 Nie bądź przesadnie sprawiedliwy i nie uważaj się za zbyt mądrego! Dlaczego miałbyś sobie sam zgotować zgubę?
Kaznodziei 7 17 Nie bądź zły do przesady i nie bądź głupcem. Dlaczego miałbyś przed czasem swym umrzeć?
Kaznodziei 7 18 Dobrze, jeżeli się trzymasz jednego, a od drugiego ręki swej też nie odejmiesz, bo kto się boi Boga, tego wszystkiego uniknie.
Kaznodziei 7 19 Mądrość czyni mądrego silniejszym niźli dziesięciu mocarzy, którzy są w mieście.
Kaznodziei 7 20 Bo nie ma na ziemi człowieka sprawiedliwego, który by [zawsze] postępował dobrze, a nigdy nie zgrzeszył.
Kaznodziei 7 21 Nie zwracaj też uwagi na wszystkie rozmowy, jakie się prowadzi, ażebyś czasem nie usłyszał, jak ci złorzeczy twój sługa.
Kaznodziei 7 22 Bo często przecież, jak sam wiesz, ty także innym złorzeczyłeś. Mądrość w istocie swej jest niedostępna
Kaznodziei 7 23 To wszystko badałem i miałem na uwadze mądrość. Mówiłem: "Chciałbym być mądrym!" — Lecz mądrość jest dla mnie niedostępna.
Kaznodziei 7 24 Niedostępne jest to, co istnieje, i niezgłębione — któż może to zbadać?
Kaznodziei 7 25 Zwróciłem swój umysł ku temu, by poznać, badać i szukać mądrości i słusznej oceny, by poznać, że zło jest głupotą, a wielka głupota — szaleństwem.
Kaznodziei 7 26 I przekonałem się, że bardziej gorzką niż śmierć jest kobieta, bo ona jest siecią, serce jej sidłem, a ręce jej więzami. Kto Bogu jest miły, ten się od niej ustrzeże, lecz grzesznika ona usidli.
Kaznodziei 7 27 Oto, do czego doszedłem — powiada Kohelet- jedno z drugim porównując, by znaleźć słuszną ocenę,
Kaznodziei 7 28 której nadal szukam, a nie znajduję: Znalazłem jednego [prawego] mężczyznę pośród tysiąca, ale kobiety [prawej] w tej liczbie nie znalazłem.
Kaznodziei 7 29 Tylko, oto co stwierdziłem: Bóg uczynił ludzi prawymi, lecz oni szukają rozlicznych wybiegów.

Kaznodziei 8  1 Któż jest jak mędrzec i któż poznał znaczenie rzeczy? Mądrość człowieka rozjaśnia jego oblicze, tak iż surowy wyraz jego twarzy się zmienia.
Kaznodziei 8  2 Rozkazów króla przestrzegaj, pomny przysięgi złożonej przed Bogiem.
Kaznodziei 8  3 Nie sprawiaj sobie niepokoju — odejdź sprzed jego oblicza. Nie wdawaj się w złe sprawy, bo wszystko, co tylko zechce, może uczynić,
Kaznodziei 8  4 ponieważ słowo królewskie ma moc, a któż do niego powie: "Cóż to czynisz?"
Kaznodziei 8  5 Ten, kto przestrzega rozkazu, nie wie, co to zła sprawa, a serce mądre pamięta o czasie i sądzie.
Kaznodziei 8  6 Na każdą bowiem sprawę jest czas i sąd, gdyż zło człowieka wielce na nim ciąży.
Kaznodziei 8  7 Bo nie wie wcale, co będzie, a jak to będzie — któż mu oznajmi?
Kaznodziei 8  8 Nad duchem człowiek nie ma władzy, aby go powstrzymać, a nad dniem śmierci nie ma mocy. Tak samo nie ma zwolnienia na wojnie i nie uratuje nieprawość tego, kto ją popełnia.
Kaznodziei 8  9 To wszystko widziałem, zwracając uwagę na wszystkie sprawy, jakie się dzieją pod słońcem, w czasie gdy człowiek jeden panuje nad drugim na jego nieszczęście.
Kaznodziei 8 10 Ponadto widziałem, jak złoczyńców ze czcią składano w grobie, a ludzie przychodzili i odchodzili z miejsca świętego, i zapomniano w mieście o tym, co tamci czynili. To również jest marność.
Kaznodziei 8 11 Ponieważ wyroku nad czynem złym nie wykonuje się zaraz, dlatego serce synów ludzkich bardzo jest skore do czynów złych;
Kaznodziei 8 12 zwłaszcza że grzesznik czyni źle stokrotnie, a jednak długo żyje. Chociaż ja również i to poznałem, że szczęści się tym, którzy Boga się boją, dlatego że się Go boją.
Kaznodziei 8 13 Nie szczęści się zaś złoczyńcy, i podobny do cienia, nie przedłuża on swych dni, dlatego że nie ma w nim bojaźni wobec Boga.
Kaznodziei 8 14 Jest marność, która się dzieje na ziemi: Są sprawiedliwi, którym się zdarza to, na co zasługują grzesznicy, a są grzesznicy, którym się zdarza to, na co zasługują sprawiedliwi. Rzekłem: I to jest marność.
Kaznodziei 8 15 Sławiłem więc radość, bo nic dla człowieka lepszego pod słońcem, niż żeby jadł, pił i doznawał radości, i to go cieszyło przy jego trudzie za dni jego życia, które pod słońcem daje mu Bóg.
Kaznodziei 8 16 Gdy swoją uwagę na to zwróciłem, by poznać mądrość i przyjrzeć się dziełu, jakie się dokonuje na ziemi — bo ani w dzień, ani w nocy snu nie zaznają oczy człowieka —
Kaznodziei 8 17 widziałem wszystkie dzieła Boże: Człowiek nie może zbadać dzieła, jakie się dokonuje pod słońcem; jakkolwiek się trudzi, by szukać — nie zbada. A nawet mędrzec, chociażby twierdził, że je zna — nie może go zbadać.

Kaznodziei 9  1 Bo wszystko to rozważyłem i wszystko to zbadałem. Dlatego że sprawiedliwi i mędrcy, i ich czyny są w ręku Boga — zarówno miłość jak i nienawiść — nie rozpozna człowiek tego wszystkiego, co przed oczyma jego się dzieje.
Kaznodziei 9  2 Wszystko jednakie dla wszystkich: Ten sam spotyka los sprawiedliwego, jak i złoczyńcę, tak czystego, jak i nieczystego, zarówno składającego ofiary, jak i tego, który nie składa ofiar; tak samo jest z dobrym, jak i z grzesznikiem, z przysięgającym, jak i z takim, który przysięgi się boi.
Kaznodziei 9  3 To złem jest wśród wszystkiego, co się dzieje pod słońcem, że jeden dla wszystkich jest los. A przy tym serce synów ludzkich pełne jest zła i głupota w ich sercu, dopóki żyją. A potem — do zmarłych!
Kaznodziei 9  4 Bo któż stanowi wyjątek? Wszyscy żyjący mogą jeszcze mieć nadzieję — bo lepszy jest żywy pies niż lew nieżywy —
Kaznodziei 9  5 ponieważ żyjący wiedzą, że umrą, a zmarli niczego zgoła nie wiedzą, zapłaty też więcej już żadnej nie mają, bo pamięć o nich idzie w zapomnienie.
Kaznodziei 9  6 Tak samo ich miłość, jak również ich nienawiść, jak też ich zazdrość — już dawno zanikły, i już nigdy więcej udziału nie mają żadnego we wszystkim, cokolwiek się dzieje pod słońcem.
Kaznodziei 9  7 Nuże więc! W weselu chleb swój spożywaj i w radości pij swoje wino! Bo już ma upodobanie Bóg w twoich czynach.
Kaznodziei 9  8 Każdego czasu niech szaty twe będą białe, olejku też niechaj na głowę twoją nie zbraknie!
Kaznodziei 9  9 Używaj życia z niewiastą, którąś ukochał, po wszystkie dni marnego twego życia, których ci [Bóg] użyczył pod słońcem. Po wszystkie dni twej marności! Bo taki jest udział twój w życiu i w twoim trudzie, jaki zadajesz sobie pod słońcem.
Kaznodziei 9 10 Każdego dzieła, które twa ręka napotka, podejmij się według twych sił! Bo nie ma żadnej czynności ni rozumienia, ani poznania, ani mądrości w Szeolu, do którego ty zdążasz.
Kaznodziei 9 11 A dalej widziałem pod słońcem, że to nie chyżym bieg się udaje i nie waleczni w walce zwyciężają. Tak samo nie mędrcom chleb się dostaje w udziale ani rozumnym bogactwo, ani też nie uczeni cieszą się względami. Bo czas i przypadek rządzi wszystkimi.
Kaznodziei 9 12 Bo też i nie zna człowiek swego czasu, jak ryby, które się łowi w sieć zdradliwą, i tak jak ptaki w sidła schwytane. Jak one, tak uwikłani zostają ludzie w złej chwili, gdy spadnie na nich znienacka.
Kaznodziei 9 13 Ale i taki przykład mądrości widziałem pod słońcem, a wielką mi się ona wydawała:
Kaznodziei 9 14 Małe miasteczko, i mężów w nim niewielu. I naszedł na nie potężny król, a wkoło je otoczywszy, zbudował przeciwko niemu wielkie machiny oblężnicze.
Kaznodziei 9 15 I znalazł się w nim człowiek biedny, lecz mądry, i ten uratował miasto dzięki swej mądrości. A nikt nie pamięta o tym biednym człowieku.
Kaznodziei 9 16 Więc powiedziałem: "Lepsza jest mądrość niż siła". Lecz mądrość biednego bywa w pogardzie, a słowa jego nie mają posłuchu.
Kaznodziei 9 17 Spokojne słowa mędrców więcej znaczą niż krzyk panującego wśród głupców.
Kaznodziei 9 18 Lepsza jest mądrość od narzędzi wojennych, lecz jeden grzesznik popsuć może wiele dobrego.

Kaznodziei 10  1 Nieżywa mucha zepsuje naczynie wonnego olejku. Bardziej niż mądrość, niż sława zaważy trochę głupoty.
Kaznodziei 10  2 Serce mędrca zwraca się ku prawej stronie, a serce głupca ku lewej.
Kaznodziei 10  3 Nawet gdy głupiec idzie drogą, brakuje mu rozwagi i mówi o każdym: "To głupiec".
Kaznodziei 10  4 Jeśli gniew władcy się przeciw tobie podniesie, miejsca swego nie opuszczaj, bo zachowanie spokoju zapobiec może wielkim wykroczeniom.
Kaznodziei 10  5 Jest zło — widziałem je pod słońcem, to błąd ze strony władcy:
Kaznodziei 10  6 wynosi się głupotę na stanowiska wysokie, podczas gdy zdolni siedzą nisko.
Kaznodziei 10  7 Widziałem sługi na koniach, a książąt kroczących, jak słudzy, pieszo.
Kaznodziei 10  8 Kto kopie dół, ten może weń wpaść, a tego, kto mur rozwala, ukąsić może żmija.
Kaznodziei 10  9 Kto wyłamuje kamienie, może się o nie skaleczyć, kto rąbie drwa, naraża się na niebezpieczeństwo.
Kaznodziei 10 10 Jeśli siekiera się stępi, a nie naostrzy się jej, trzeba zwiększyć wysiłek. Pożyteczna jest wtedy mądrość, by osiągnąć powodzenie.
Kaznodziei 10 11 Jeżeli żmija ukąsi, nim doszło do zaklęcia, traci swój zysk zaklinacz.
Kaznodziei 10 12 Słowa z ust mędrca są przyjemnością, lecz usta głupca gubią jego samego.
Kaznodziei 10 13 Początek słów jego ust to głupstwo, a koniec jego mowy to wielkie szaleństwo.
Kaznodziei 10 14 A głupiec mnoży słowa. Nie wie [przecież] człowiek, co będzie, bo kto mu oznajmi, co będzie potem?
Kaznodziei 10 15 Głupiec tak się męczy wysiłkiem, że nie potrafi [nawet] dotrzeć do miasta.
Kaznodziei 10 16 Biada ci, kraju, którego królem jest prostak i gdzie książęta już z rana ucztują!
Kaznodziei 10 17 Szczęśliwyś kraju, którego król ze szlachetnie urodzonych pochodzi, i gdzie książęta w czasie właściwym ucztują, na sposób męski, bez uprawiania pijaństwa.
Kaznodziei 10 18 Skutkiem wielkiego lenistwa chyli się strop, gdy ręce są opuszczone, przecieka dom.
Kaznodziei 10 19 Gdy dla zabawy gotują biesiadę i wino życie rozwesela, a pieniądz na wszystko pozwala:
Kaznodziei 10 20 w myślach nawet swoich nie złorzecz królowi ani w sypialni swojej nie przeklinaj możnego, bo ptactwo powietrzne zaniesie głos, a to, co skrzydlate, doniesie słowa.

Kaznodziei 11  1 Wyrzuć swój chleb na powierzchnię wód — a przecież po wielu dniach odnaleźć go możesz.
Kaznodziei 11  2 Rozdaj część między siedmiu czy nawet ośmiu, bo nie wiesz, co może się złego przydarzyć na ziemi.
Kaznodziei 11  3 Gdy chmury napełnią się deszczem, wylewają go na ziemię. A jeśli drzewo upadnie — na południe czy też na północ — na miejscu, gdzie upadnie, tam leży.
Kaznodziei 11  4 Kto baczy na wiatr, nie będzie siał, a kto na chmury patrzy, nie będzie zbierał.
Kaznodziei 11  5 Jak nie wiesz, którą drogą duch wstępuje w kości, co są w łonie brzemiennej, tak też nie możesz poznać działania Boga, który sprawuje wszystko.
Kaznodziei 11  6 Rano siej swoje ziarno i do wieczora nie pozwól spocząć swej ręce, bo nie wiesz, czy wzejdzie jedno czy drugie, czy też są jednakowo dobre.
Kaznodziei 11  7 Przyjemne jest światło i miło oczom widzieć słońce.
Kaznodziei 11  8 Tak więc jeżeli człowiek wiele lat żyje, ze wszystkich niech się cieszy i niech pomni na dni ciemności, bo będzie ich wiele. Wszystko, co ma nastąpić, to marność.
Kaznodziei 11  9 Ciesz się, młodzieńcze, w młodości swojej, a serce twoje niech się rozwesela za dni młodości twojej. I chodź drogami serca swego i za tym, co oczy twe pociąga; lecz wiedz, że z tego wszystkiego będzie cię sądził Bóg!
Kaznodziei 11 10 Więc usuń przygnębienie ze swego serca i oddal ból od twego ciała, bo młodość jak zorza poranna szybko przemija.

Kaznodziei 12  1 Pomnij jednak na Stwórcę swego w dniach swej młodości, zanim jeszcze nadejdą dni niedoli i przyjdą lata, o których powiesz: "Nie mam w nich upodobania";
Kaznodziei 12  2 zanim zaćmi się słońce i światło, i księżyc, i gwiazdy, i chmury powrócą po deszczu;
Kaznodziei 12  3 w czasie, gdy trząść się będą stróże domu, i uginać się będą silni mężowie, i będą ustawały [kobiety] mielące, bo ich ubędzie, i zaćmią się patrzące w oknach;
Kaznodziei 12  4 i zamkną się drzwi na ulicę, podczas gdy łoskot młyna przycichnie i podniesie się do głosu ptaka, i wszystkie śpiewy przymilkną;
Kaznodziei 12  5 odczuwać się nawet będzie lęk przed wyżyną i strach na drodze; i drzewo migdałowe zakwitnie, i ociężałą stanie się szarańcza, i pękać będą kapary; bo zdążać będzie człowiek do swego wiecznego domu i kręcić się już będą po ulicy płaczki;
Kaznodziei 12  6 zanim się przerwie srebrny sznur i stłucze się czara złota, i dzban się rozbije u źródła, i w studnię kołowrót złamany wpadnie;
Kaznodziei 12  7 i wróci się proch do ziemi tak, jak nią był, a duch powróci do Boga, który go dał.
Kaznodziei 12  8 Marność nad marnościami — powiada Kohelet — wszystko marność.
Kaznodziei 12  9 A ponadto, że Kohelet był mędrcem, wpajał także wiedzę ludowi. I słuchał, badał i ułożył wiele przysłów.
Kaznodziei 12 10 Starał się Kohelet znaleźć słowa piękne i rzetelnie napisać słowa prawdy.
Kaznodziei 12 11 Słowa mędrców są jak ościenie, a zdania zbiorów przysłów — jak [mocno] wbite gwoździe. Dane [tu] są przez pasterza jednego.
Kaznodziei 12 12 Ponadto, mój synu, przyjmij przestrogę: Pisaniu wielu ksiąg nie ma końca, a wiele nauki utrudzą ciało.
Kaznodziei 12 13 Koniec mowy. Wszystkiego tego wysłuchawszy: Boga się bój i przykazań Jego przestrzegaj, bo cały w tym człowiek!
Kaznodziei 12 14 Bóg bowiem każdą sprawę wezwie na sąd, wszystko, choć ukryte: czy dobre było, czy złe.

Pieśń nad Pieśniami 1  1 Pieśń nad Pieśniami Salomona.
Pieśń nad Pieśniami 1  2 Niech mnie ucałuje pocałunkami swych ust! Bo miłość twa przedniejsza od wina.
Pieśń nad Pieśniami 1  3 Woń twych pachnideł słodka, olejek rozlany imię twe, dlatego miłują cię dziewczęta.
Pieśń nad Pieśniami 1  4 Pociągnij mnie za sobą! Pobiegnijmy! Wprowadź mnie, królu, w twe komnaty. Cieszyć się będziemy i weselić tobą, i sławić twą miłość nad wino; [jakże] słusznie cię miłują!
Pieśń nad Pieśniami 1  5 Śniada jestem, lecz piękna, córki jerozolimskie, jak namioty Kedaru, jak zasłony Szalma.
Pieśń nad Pieśniami 1  6 Nie patrzcie na mnie, żem śniada, że mnie spaliło słońce. Synowie mej matki rozgniewali się na mnie, postawili mnie na straży winnic: a ja mej własnej winnicy nie ustrzegłam.
Pieśń nad Pieśniami 1  7 O ty, którego miłuje dusza moja, wskaż mi, gdzie pasiesz swe stada, gdzie dajesz im spocząć w południe, abym się nie błąkała wśród stad twych towarzyszy.
Pieśń nad Pieśniami 1  8 Jeśli nie wiesz, o najpiękniejsza z niewiast, pójdź za śladami trzód i paś koźlęta twe przy szałasach pasterzy.
Pieśń nad Pieśniami 1  9 Do zaprzęgu faraona przyrównam cię, przyjaciółko moja.
Pieśń nad Pieśniami 1 11 Śliczne są lica twe wśród wisiorków, szyja twa wśród korali. Wisiorki zrobimy ci złote z kuleczkami ze srebra.
Pieśń nad Pieśniami 1 12 Gdy król wśród biesiadników przebywa, nard mój rozsiewa woń swoją.
Pieśń nad Pieśniami 1 13 Mój miły jest mi woreczkiem mirry wśród piersi mych położonym.
Pieśń nad Pieśniami 1 14 Gronem henny jest mi umiłowany mój w winnicach Engaddi.
Pieśń nad Pieśniami 1 15 O jak piękna jesteś, przyjaciółko moja, jak piękna, oczy twe jak gołębice!
Pieśń nad Pieśniami 1 16 Zaiste piękny jesteś, miły mój, o jakże uroczy! Łoże nasze z zieleni.
Pieśń nad Pieśniami 1 17 Belkami domu naszego są cedry, a cyprysy ścianami.

Pieśń nad Pieśniami 2  1 Jam narcyz Saronu, lilia dolin.
Pieśń nad Pieśniami 2  2 Jak lilia pośród cierni, tak przyjaciółka ma pośród dziewcząt.
Pieśń nad Pieśniami 2  3 Jak jabłoń wśród drzew leśnych, tak ukochany mój wśród młodzieńców. W upragnionym jego cieniu usiadłam, a owoc jego słodki memu podniebieniu.
Pieśń nad Pieśniami 2  4 Wprowadził mnie do domu wina, i sztandarem jego nade mną jest miłość.
Pieśń nad Pieśniami 2  5 Posilcie mnie plackami z rodzynek, wzmocnijcie mnie jabłkami, bo chora jestem z miłości.
Pieśń nad Pieśniami 2  6 Lewa jego ręka pod głową moją, a prawica jego obejmuje mnie.
Pieśń nad Pieśniami 2  7 Zaklinam was, córki jerozolimskie, na gazele, na łanie pól: Nie budźcie ze snu, nie rozbudzajcie ukochanej, póki nie zechce sama.
Pieśń nad Pieśniami 2  8 Cicho! Ukochany mój! Oto on! Oto nadchodzi! Biegnie przez góry, skacze po pagórkach.
Pieśń nad Pieśniami 2  9 Umiłowany mój podobny do gazeli, do młodego jelenia. Oto stoi za naszym murem, patrzy przez okno, zagląda przez kraty.
Pieśń nad Pieśniami 2 10 Miły mój odzywa się i mówi do mnie: "Powstań, przyjaciółko ma, piękna ma, i pójdź!
Pieśń nad Pieśniami 2 11 Bo oto minęła już zima, deszcz ustał i przeszedł.
Pieśń nad Pieśniami 2 12 Na ziemi widać już kwiaty, nadszedł czas przycinania winnic, i głos synogarlicy już słychać w naszej krainie.
Pieśń nad Pieśniami 2 13 Drzewo figowe wydało zawiązki owoców i winne krzewy kwitnące już pachną. Powstań, przyjaciółko ma, piękna ma, i pójdź!
Pieśń nad Pieśniami 2 14 Gołąbko ma, [ukryta] w zagłębieniach skały, w szczelinach przepaści, ukaż mi swą twarz, daj mi usłyszeć swój głos! Bo słodki jest głos twój i twarz pełna wdzięku".
Pieśń nad Pieśniami 2 15 "Schwytajcie nam lisy, małe lisy, co pustoszą winnice, bo w kwiecie są winnice nasze".
Pieśń nad Pieśniami 2 16 Mój miły jest mój, a ja jestem jego, on stada swe pasie wśród lilii.
Pieśń nad Pieśniami 2 17 Nim wiatr wieczorny powieje i znikną cienie, wróć, bądź podobny, mój miły, do gazeli, do młodego jelenia na górach Beter.

Pieśń nad Pieśniami 3  1 Na łożu mym nocą szukałam umiłowanego mej duszy, szukałam go, lecz nie znalazłam.
Pieśń nad Pieśniami 3  2 "Wstanę, po mieście chodzić będę, wśród ulic i placów, szukać będę ukochanego mej duszy". Szukałam go, lecz nie znalazłam.
Pieśń nad Pieśniami 3  3 Spotkali mnie strażnicy, którzy obchodzą miasto. "Czyście widzieli miłego duszy mej?"
Pieśń nad Pieśniami 3  4 Zaledwie ich minęłam, znalazłam umiłowanego mej duszy, pochwyciłam go i nie puszczę, aż go wprowadzę do domu mej matki, do komnaty mej rodzicielki.
Pieśń nad Pieśniami 3  5 Zaklinam was, córki jerozolimskie, na gazele i na łanie pól: nie budźcie ze snu, nie rozbudzajcie ukochanej, póki nie zechce sama.
Pieśń nad Pieśniami 3  6 Kim jest ta, co się wyłania z pustyni wśród słupów dymu, owiana wonią mirry i kadzidła, i wszelkich wonności kupców?
Pieśń nad Pieśniami 3  7 Oto lektyka Salomona: sześćdziesięciu mężnych ją otacza spośród najmężniejszych Izraela.
Pieśń nad Pieśniami 3  8 Wszyscy wprawni we władaniu mieczem, wyćwiczeni w boju. Każdy ma miecz u boku przez wzgląd na nocne przygody.
Pieśń nad Pieśniami 3  9 Tron uczynił sobie król Salomon z drzewa libańskiego:
Pieśń nad Pieśniami 3 10 Podnóżek zrobił ze srebra, oparcie ze złota, siedzenie [wyścielone] purpurą, a wnętrze wykładane hebanem.
Pieśń nad Pieśniami 3 11 Wyjdźcie, córki jerozolimskie, spójrzcie, córki Syjonu, na króla Salomona w koronie, którą ukoronowała go jego matka w dniu jego zaślubin, w dniu radości jego serca.

Pieśń nad Pieśniami 4  1 O jak piękna jesteś, przyjaciółko moja, jakże piękna! Oczy twe jak gołębice za twoją zasłoną. Włosy twe jak stado kóz falujące na górach Gileadu.
Pieśń nad Pieśniami 4  2 Zęby twe jak stado owiec strzyżonych, gdy wychodzą z kąpieli: każda z nich ma bliźniaczą, nie brak żadnej.
Pieśń nad Pieśniami 4  3 Jak wstążeczka purpury wargi twe i usta twe pełne wdzięku. Jak okrawek granatu skroń twoja za twoją zasłoną.
Pieśń nad Pieśniami 4  4 Szyja twoja jak wieża Dawida, warownie zbudowana; tysiąc tarcz na niej zawieszono, wszystka broń walecznych.
Pieśń nad Pieśniami 4  5 Piersi twe jak dwoje koźląt, bliźniąt gazeli, co pasą się pośród lilii.
Pieśń nad Pieśniami 4  6 Nim wiatr wieczorny powieje i znikną cienie, pójdę ku górze mirry, ku pagórkowi kadzidła.
Pieśń nad Pieśniami 4  7 Cała piękna jesteś, przyjaciółko moja, i nie ma w tobie skazy.
Pieśń nad Pieśniami 4  8 Z Libanu przyjdź, oblubienico, z Libanu przyjdź i zbliż się! Zstąp ze szczytu Amany, z wierzchołka Seniru i Hermonu, z jaskiń lwów, z gór lampartów.
Pieśń nad Pieśniami 4  9 Oczarowałaś me serce, siostro ma, oblubienico, oczarowałaś me serce jednym spojrzeniem twych oczu, jednym paciorkiem twych naszyjników.
Pieśń nad Pieśniami 4 10 Jak piękna jest miłość twoja, siostro ma, oblubienico, o ileż słodsza jest miłość twoja od wina, a zapach olejków twych nad wszystkie balsamy!
Pieśń nad Pieśniami 4 11 Miodem najświeższym ociekają wargi twe, oblubienico, miód i mleko pod twoim językiem, a zapach twoich szat jak woń Libanu.
Pieśń nad Pieśniami 4 12 Ogrodem zamkniętym jesteś, siostro ma, oblubienico, ogrodem zamkniętym, źródłem zapieczętowanym.
Pieśń nad Pieśniami 4 13 Pędy twe — granatów gaj z owocem wybornym: kwiaty henny i nardy.
Pieśń nad Pieśniami 4 14 Nard i szafran, wonna trzcina i cynamon, i wszelkie drzewa żywiczne, mirra i aloes, i wszystkie najprzedniejsze balsamy.
Pieśń nad Pieśniami 4 15 [Tyś] źródłem mego ogrodu, zdrojem wód żywych spływających z Libanu.
Pieśń nad Pieśniami 4 16 Powstań, wietrze północny, nadleć, wietrze z południa, wiej poprzez ogród mój, niech popłyną jego wonności! Niech wejdzie miły mój do swego ogrodu i spożywa jego najlepsze owoce.

Pieśń nad Pieśniami 5  1 Wchodzę do mego ogrodu, siostro ma, oblubienico; zbieram mirrę mą z moim balsamem; spożywam plaster z miodem moim; piję wino moje wraz z mlekiem moim. Jedzcież, przyjaciele, pijcie, upajajcie się, najdrożsi!
Pieśń nad Pieśniami 5  2 Ja śpię, lecz serce me czuwa: Cicho! Oto miły mój puka! "Otwórz mi, siostro moja, przyjaciółko moja, gołąbko moja, ty moja nieskalana, bo pełna rosy ma głowa i kędziory me — kropli nocy".
Pieśń nad Pieśniami 5  3 "Suknię z siebie zdjęłam, mam więc znów ją wkładać? Stopy umyłam, mam więc znów je brudzić?"
Pieśń nad Pieśniami 5  4 Ukochany mój przez otwór włożył rękę swą, a serce me zadrżało z jego powodu.
Pieśń nad Pieśniami 5  5 Wstałam, aby otworzyć miłemu memu, a z rąk mych kapała mirra, z palców mych mirra drogocenna na uchwyt zasuwy.
Pieśń nad Pieśniami 5  6 Otworzyłam ukochanemu memu, lecz ukochany mój już odszedł i znikł; życie mię odeszło, iż się oddalił. Szukałam go, lecz nie znalazłam, wołałam go, lecz mi nie odpowiedział.
Pieśń nad Pieśniami 5  7 Spotkali mnie strażnicy, którzy obchodzą miasto, zbili i poranili mnie, płaszcz mój zdarli ze mnie strażnicy murów.
Pieśń nad Pieśniami 5  8 Zaklinam was, córki jerozolimskie: jeśli umiłowanego mego znajdziecie, cóż mu oznajmicie?... Że chora jestem z miłości.
Pieśń nad Pieśniami 5  9 Jakiż to jest ten twój miły z najmilszych, o najpiękniejsza z niewiast? Jakiż to jest ten twój miły z najmilszych, że nas tak zaklinasz?
Pieśń nad Pieśniami 5 10 Miły mój śnieżnobiały i rumiany, znakomity spośród tysięcy.
Pieśń nad Pieśniami 5 11 Głowa jego najczystsze złoto, kędziory jego włosów jak gałązki palm, czarne jak kruk.
Pieśń nad Pieśniami 5 12 Oczy jego jak gołębice nad strumieniami wód. Zęby jego wymyte w mleku spoczywają w swej oprawie.
Pieśń nad Pieśniami 5 13 Jego policzki jak balsamiczne grzędy dające wzrost wonnym ziołom. Jak lilie wargi jego kapiące mirrą najprzedniejszą.
Pieśń nad Pieśniami 5 14 Ręce jego jak walce ze złota, wysadzane drogimi kamieniami. Tors jego rzeźba z kości słoniowej pokryta szafirami.
Pieśń nad Pieśniami 5 15 Jego nogi kolumny z białego marmuru wsparte na szczerozłotych podstawach. Postać jego [wyniosła] jak Liban, wysmukła jak cedry.
Pieśń nad Pieśniami 5 16 Usta jego przesłodkie i cały jest pełen powabu. Taki jest miły mój, taki jest przyjaciel mój, córki jerozolimskie.

Pieśń nad Pieśniami 6  1 Dokąd odszedł twój umiłowany, o najpiękniejsza z niewiast? W którą zwrócił się stronę miły twój, byśmy go wraz z tobą szukały?
Pieśń nad Pieśniami 6  2 Miły mój zszedł do swego ogrodu, ku grzędom balsamicznym, aby paść [stado swoje] w ogrodach i zbierać lilie.
Pieśń nad Pieśniami 6  3 Jam miłego mego, a mój miły jest mój, on [stado swoje] pasie wśród lilii.
Pieśń nad Pieśniami 6  4 Piękna jesteś, przyjaciółko moja, jak Tirsa, wdzięczna jak Jeruzalem, groźna jak zbrojne zastępy.
Pieśń nad Pieśniami 6  5 Odwróć ode mnie twe oczy, bo niepokoją mnie. Włosy twoje jak stado kóz falujące na [górach] Gileadu.
Pieśń nad Pieśniami 6  6 Zęby twoje jak stado owiec wychodzących z kąpieli, każda z nich ma bliźniaczą, nie brak żadnej.
Pieśń nad Pieśniami 6  7 Jak okrawek granatu skroń twoja, za twoją zasłoną.
Pieśń nad Pieśniami 6  8 Sześćdziesiąt jest królowych i nałożnic osiemdziesiąt, a dziewcząt bez liczby,
Pieśń nad Pieśniami 6  9 [lecz] jedyna jest moja gołąbka, moja nieskalana, jedyna swej matki, wybrana swej rodzicielki. Podziwiają ją dziewczęta i zwą ją szczęśliwą, królowe i nałożnice ją wysławiają:
Pieśń nad Pieśniami 6 10 "Kimże jest ta, która świeci z wysoka jak zorza, piękna jak księżyc, jaśniejąca jak słońce, groźna jak zbrojne zastępy?"
Pieśń nad Pieśniami 6 11 Zeszłam do ogrodu orzechów, by spojrzeć na świeżą zieleń doliny, by zobaczyć, czy rozkwita krzew winny, czy w kwiecie są już granaty.
Pieśń nad Pieśniami 6 12 Niespodziewanie znalazłam się [wśród] wozów książęcego orszaku.

Pieśń nad Pieśniami 7  1 Obróć się, obróć, Szulamitko, obróć się, obróć się, niech się twym widokiem nacieszymy. Cóż się wam podoba w Szulamitce, w tańcu obozów?
Pieśń nad Pieśniami 7  2 Jak piękne są twe stopy w sandałach, księżniczko! Linia twych bioder jak kolia, dzieło rąk mistrza.
Pieśń nad Pieśniami 7  3 Łono twe, czasza okrągła: niechaj nie zbraknie w niej wina korzennego! Brzuch twój jak stos pszenicznego ziarna okolony wiankiem lilii.
Pieśń nad Pieśniami 7  4 Piersi twe jak dwoje koźląt, bliźniąt gazeli.
Pieśń nad Pieśniami 7  5 Szyja twa jak wieża ze słoniowej kości. (.......................) Oczy twe jak sadzawki w Cheszbonie, u bramy Bat-Rabbim. Nos twój jak baszta Libanu, spoglądająca ku Damaszkowi.
Pieśń nad Pieśniami 7  6 Głowa twa [wznosi się] nad tobą jak Karmel, włosy głowy twej jak królewska purpura, splecione w warkocze.
Pieśń nad Pieśniami 7  7 O jak piękna jesteś, jakże wdzięczna, umiłowana, pełna rozkoszy!
Pieśń nad Pieśniami 7  8 Postać twoja wysmukła jak palma, a piersi twe jak grona winne.
Pieśń nad Pieśniami 7  9 Rzekłem: wespnę się na palmę, pochwycę gałązki jej owocem brzemienne. Tak! Piersi twe niech [mi] będą jako grona winne, a tchnienie twe jak zapach jabłek.
Pieśń nad Pieśniami 7 10 Usta twoje jak wino wyborne, które spływa mi po podniebieniu, zwilżając wargi i zęby.
Pieśń nad Pieśniami 7 11 Jam miłego mego i ku mnie zwraca się jego pożądanie.
Pieśń nad Pieśniami 7 12 Pójdź, mój miły, powędrujmy w pola, nocujmy po wioskach.
Pieśń nad Pieśniami 7 13 O świcie pospieszmy do winnic, zobaczyć, czy kwitnie winorośl, czy pączki otwarły się, czy w kwiecie są już granaty: tam ci dam miłość moją.
Pieśń nad Pieśniami 7 14 Mandragory sieją woń, nad drzwiami naszymi wszelki owoc wyborny, świeży i zeszłoroczny dla ciebie, miły mój, chowałam.

Pieśń nad Pieśniami 8  1 O gdybyś był moim bratem, który ssał pierś mojej matki! Spotkawszy na ulicy, ucałowałabym cię, i nikt by mną nie mógł pogardzić.
Pieśń nad Pieśniami 8  2 Powiodłabym cię i wprowadziła w dom matki mej, która mię wychowała; napoiłabym cię winem korzennym, moszczem z granatów.
Pieśń nad Pieśniami 8  3 Lewa jego ręka pod głową moją, a prawica jego obejmuje mnie.
Pieśń nad Pieśniami 8  4 Zaklinam was, córki jerozolimskie, (.....................) na cóż budzić ze snu, na cóż rozbudzać umiłowaną, póki nie zechce sama?
Pieśń nad Pieśniami 8  5 Kim jest ta, co się wyłania z pustyni, wsparta na oblubieńcu swoim? Pod jabłonią obudziłem cię; tam poczęła cię matka twoja, tam poczęła cię ta, co cię zrodziła.
Pieśń nad Pieśniami 8  6 Połóż mię jak pieczęć na twoim sercu, jak pieczęć na twoim ramieniu, bo jak śmierć potężna jest miłość, a zazdrość jej nieprzejednana jak Szeol, żar jej to żar ognia, płomień Jahwe.
Pieśń nad Pieśniami 8  7 Wody wielkie nie zdołają ugasić miłości, nie zatopią jej rzeki. Jeśliby kto oddał za miłość całe bogactwo swego domu, pogardzą nim tylko.
Pieśń nad Pieśniami 8  8 Siostrzyczkę małą mamy, piersi jeszcze nie ma. Cóż zrobimy z siostrą naszą, gdy zaczną mówić o niej?
Pieśń nad Pieśniami 8  9 Jeśli murem jest, uwieńczymy ją gzymsem ze srebra; jeśli bramą jest, wyłożymy ją deskami z cedru.
Pieśń nad Pieśniami 8 10 Murem jestem ja, a piersi me są basztami, odkąd stałam się w oczach jego jako ta, która znalazła pokój.
Pieśń nad Pieśniami 8 11 Salomon miał winnicę w Baal-Hamon; oddał ją dzierżawcom. Za owoc jej płacić miał każdy tysiąc syklów srebra.
Pieśń nad Pieśniami 8 12 Oto przede mną winnica moja, moja własna: tysiąc syklów tobie, Salomonie, a dwieście stróżom jej owocu.
Pieśń nad Pieśniami 8 13 O ty, która mieszkasz w ogrodach, — druhowie nasłuchują twego głosu — o daj mi go usłyszeć!
Pieśń nad Pieśniami 8 14 Biegnij, miły mój, bądź podobny do gazeli lub do młodego jelenia na górach [wśród] balsamowych drzew!

Izajasza 1  1 Widzenie Izajasza, syna Amosa, które miał w sprawie Judy i Jerozolimy, w czasach królów judzkich: Ozjasza, Jotama, Achaza i Ezechiasza.
Izajasza 1  2 Niebiosa, słuchajcie; ziemio, nadstaw uszu, bo Jahwe przemawia: "Wykarmiłem i wychowałem synów, lecz oni wystąpili przeciw Mnie.
Izajasza 1  3 Wół rozpoznaje swego pana i osioł żłób swego właściciela, Izrael na niczym się nie zna, lud mój niczego nie rozumie".
Izajasza 1  4 Biada ci, narodzie grzeszny, ludu obciążony nieprawością, plemię zbójeckie, dzieci wyrodne! Opuścili Jahwe, wzgardzili Świętym Izraela, odwrócili się wstecz.
Izajasza 1  5 Gdzie was jeszcze uderzyć, skoro mnożycie przestępstwa? Cała głowa chora, całe serce osłabłe;
Izajasza 1  6 od stopy nogi do szczytu głowy nie ma w nim części nietkniętej: rany i sińce i opuchnięte pręgi, nie opatrzone ani przewiązane, ni złagodzone oliwą.
Izajasza 1  7 Kraj wasz spustoszony, wasze miasta ogniem spalone, cudzoziemcy tratują wam niwy na waszych oczach: spustoszenie jak po zagładzie Sodomy.
Izajasza 1  8 Córa Syjonu ostała się jak chatka w winnicy, jak szałas w ogrodzie warzywnym, jak miasto oblężone.
Izajasza 1  9 Gdyby nam Jahwe Zastępów nie zostawił Reszty, stalibyśmy się jak Sodoma, podobni bylibyśmy Gomorze.
Izajasza 1 10 Słuchajcie słowa Jahwe, wodzowie sodomscy, daj posłuch prawu naszego Boga, ludu Gomory!
Izajasza 1 11 "Co mi po mnóstwie waszych ofiar? — mówi Jahwe. Syt jestem całopalenia kozłów i łoju tłustych cielców. Krew wołów i baranów, i kozłów mi obrzydła.
Izajasza 1 12 Gdy przychodzicie, by stanąć przede Mną, kto tego żądał od was, żebyście wydeptywali me dziedzińce?
Izajasza 1 13 Przestańcie składania czczych ofiar! Obrzydłe mi jest wznoszenie dymu; święta nowiu, szabaty, zwoływanie świętych zebrań... Nie mogę ścierpieć świąt i uroczystości.
Izajasza 1 14 Nienawidzę całą duszą waszych świąt nowiu i obchodów; stały Mi się ciężarem; sprzykrzyło Mi się je znosić!
Izajasza 1 15 Gdy wyciągniecie ręce, odwrócę od was me oczy. Choćbyście nawet mnożyli modlitwy, Ja nie wysłucham. Ręce wasze pełne są krwi.
Izajasza 1 16 Obmyjcie się, czyści bądźcie! Usuńcie zło uczynków waszych sprzed moich oczu! Przestańcie czynić zło!
Izajasza 1 17 Zaprawiajcie się w dobrym! Troszczcie się o sprawiedliwość, wspomagajcie uciśnionego, oddajcie słuszność sierocie, w obronie wdowy stawajcie.
Izajasza 1 18 Chodźcie i spór ze Mną wiedźcie! — mówi Jahwe. Choćby wasze grzechy były jak szkarłat, jak śnieg wybieleją; choćby czerwone jak purpura, staną się jak wełna.
Izajasza 1 19 Jeżeli będziecie ulegli i posłuszni, dóbr ziemskich będziecie zażywać.
Izajasza 1 20 Ale jeśli się zatniecie w oporze, miecz was wytępi". Albowiem usta Jahwe [to] wyrzekły.
Izajasza 1 21 Jakżeż to miasto wierne stało się nierządnicą? Syjon był pełen rozsądku, sprawiedliwość w nim mieszkała, a teraz zabójcy!
Izajasza 1 22 Twe srebro żużlem się stało, wino twoje z wodą zmieszane.
Izajasza 1 23 Twoi książęta zbuntowani, wspólnicy złodziei; wszyscy lubią podarki, gonią za wynagrodzeniem. Nie oddają sprawiedliwości sierocie, sprawa wdowy nie dociera do nich.
Izajasza 1 24 Przeto [taka jest] wyrocznia Pana, Jahwe Zastępów, Wszechwładcy Izraela: "Ach! uraduję się kosztem moich wrogów, pomszczę się na mych nieprzyjaciołach.
Izajasza 1 25 Obrócę rękę moją na ciebie, wypalę do czysta twą rudę i usunę cały twój ołów.
Izajasza 1 26 Przywrócę twoich sędziów jak dawniej, i twoich radnych jak na początku. Wówczas cię nazwą: Miastem Sprawiedliwości, Grodem Wiernym".
Izajasza 1 27 Syjon okupi się poszanowaniem prawa, a jego nawróceni sprawiedliwością.
Izajasza 1 28 Buntownicy zaś i grzesznicy razem będą starci, a odstępujący od Jahwe wyginą.
Izajasza 1 29 Zaiste, wstyd wam będzie z powodu terebintów, któreście umiłowali, zarumienicie się wobec gajów, któreście obrali sobie.
Izajasza 1 30 Bo będziecie jak terebint ze zwiędłym listowiem i jak ogród, w którym nie ma wody.
Izajasza 1 31 I stanie się mocarz podpałką, a dzieło jego iskrą. Zapłoną razem oboje, a nikt nie ugasi.

Izajasza 2  1 Widzenie Izajasza, syna Amosa, dotyczące Judy i Jerozolimy:
Izajasza 2  2 Stanie się na końcu czasów, że góra świątyni Jahwe stanie mocno na wierzchu gór i wystrzeli ponad pagórki. Wszystkie narody do niej popłyną,
Izajasza 2  3 mnogie ludy pójdą i rzekną: "Chodźcie, wstąpmy na Górę Jahwe do świątyni Boga Jakuba! Niech nas nauczy dróg swoich, byśmy kroczyli Jego ścieżkami. Bo Prawo wyjdzie z Syjonu i słowo Jahwe z Jeruzalem".
Izajasza 2  4 On będzie rozjemcą pomiędzy ludami i wyda wyroki dla licznych narodów. Wtedy swe miecze przekują na lemiesze, a swoje włócznie na sierpy. Naród przeciw narodowi nie podniesie miecza nie będą się więcej zaprawiać do wojny.
Izajasza 2  5 Chodźcie, domu Jakuba, postępujmy w światłości Jahwe!
Izajasza 2  6 Zaiste, odrzuciłeś Twój lud, dom Jakuba, bo pełen jest wróżbitów i wieszczków jak Filistyni; na zgodę uderza w ręce cudzoziemców.
Izajasza 2  7 Kraj jego pełen jest srebra i złota, a skarby jego są niezliczone. Kraj jego pełen jest koni, a wozy jego nieprzeliczone.
Izajasza 2  8 Kraj jego pełen jest bożyszczy... [Oni] wielbią rąk swoich dzieło, które wykonały ich palce.
Izajasza 2  9 Poniżył się człowiek, upodlił śmiertelny; nie przebaczaj im!
Izajasza 2 10 Wejdź między skały, ukryj się w prochu ze strachu przed Jahwe, od blasku Jego majestatu, kiedy powstanie, by przerazić ziemię.
Izajasza 2 11 Wyniosłe oczy człowieka się ukorzą i duma ludzka będzie poniżona. Sam tylko Jahwe się wywyższy dnia owego.
Izajasza 2 12 Albowiem dzień Jahwe Zastępów nadejdzie przeciw wszystkim pysznym i nadętym i przeciw wszystkim hardym, by się ukorzyli,
Izajasza 2 13 przeciw wszystkim cedrom Libanu, wysoko się wzbijającym, i przeciw wszystkim dębom Baszanu,
Izajasza 2 14 przeciw wszystkim górom niebotycznym i przeciw wszystkim pagórkom wyniosłym,
Izajasza 2 15 przeciw każdej wieży strzelistej i przeciw wszystkim murom obronnym,
Izajasza 2 16 przeciw wszystkim okrętom Tarszisz i przeciw wszystkim statkom zbytkownym.
Izajasza 2 17 Wtedy pycha człowieka będzie poniżona, a upokorzona ludzka wyniosłość. Sam tylko Jahwe się wywyższy dnia owego.
Izajasza 2 18 Posągi zaś bożków całkowicie znikną.
Izajasza 2 19 Wtedy wejdą do jaskiń skalnych i do jam podziemnych ze strachu przed Jahwe, od blasku Jego majestatu, kiedy powstanie, by przerazić ziemię.
Izajasza 2 20 Owego dnia człowiek wyrzuci kretom i nietoperzom bożki swe srebrne i bałwany złote, zrobione po to, by im cześć oddawał,
Izajasza 2 21 gdy wejdzie między rozpadliny skalne i w szczeliny opoki ze strachu przed Jahwe i przed blaskiem Jego majestatu, kiedy powstanie, by przerazić ziemię.
Izajasza 2 22 Zaniechajcie człowieka, który ledwie dech ma w nozdrzach. Bo na ile go ocenić?

Izajasza 3  1 Zaiste, oto Pan, Jahwe Zastępów odejmie Jerozolimie i Judzie wszelką podporę — cały zapas chleba i cały zapas wody —
Izajasza 3  2 mocarza i wojownika, sędziego i proroka, wieszczka też i starszego,
Izajasza 3  3 pięćdziesiątnika i magnata, radnego i biegłego w magii, i znającego czary.
Izajasza 3  4 Książętami ustanowię im chłopców, młokosy będą panować nad nimi.
Izajasza 3  5 Ludzie gnębić będą jeden drugiego i przyjaciel przyjaciela. Wyrostek sponiewiera starca, i prostak dostojnika.
Izajasza 3  6 Toteż uchwyci się jeden swego brata w ojcowskim domu: "Ty masz płaszcz, bądź naszym wodzem; weźmijże w ręce tę ruinę!"
Izajasza 3  7 Ten zaś się podniesie owego dnia mówiąc: "Nie jestem lekarzem. W mym domu nie ma chleba ni szaty. Nie czyńcie mnie wodzem ludu!"
Izajasza 3  8 Zaiste Jeruzalem upada i Juda się wali, bo przeciw Jahwe są ich słowa i czyny, by oczy Jego chwały obrażać.
Izajasza 3  9 Stronniczość ich świadczy przeciw nim, jak Sodoma ogłaszają swój grzech, nie tają, na swoje nieszczęście.
Izajasza 3 10 Szczęśliwy sprawiedliwy, bo pozyska dobro; spożywać będzie owoc swoich czynów.
Izajasza 3 11 Biada złemu, bo odbierze zło; bo według czynów jego rąk mu odpłacą.
Izajasza 3 12 Ach, mój lud! Młokos go ciemięży i kobiety nim rządzą. Ludu mój! Przywódcy twoi cię zwodzą, i burzą drogę, którą kroczysz,
Izajasza 3 14 Jahwe powstał na sąd, by wszcząć rozprawę, i stoi, by toczyć spór ze swoim ludem. Jahwe wchodzi na rozprawę ze starszymi swego ludu i z jego książętami. "To wyście spustoszyli winnicę, coście biednemu zrabowali, jest w waszych domach.
Izajasza 3 15 Jakim prawem uciskacie mój lud i przygnębiacie oblicza ubogich?" Wyrocznia Pana, Jahwe Zastępów.
Izajasza 3 16 Jahwe powiedział: Ponieważ się wbiły w pychę córki syjońskie, ponieważ chodzą wyciągając szyję i rzucając oczami, ponieważ chodzą wciąż drepcąc i dzwonią brząkadełkami u swych nóg,
Izajasza 3 17 przeto Pan sprawi, że wyłysieją czaszki córek syjońskich, Jahwe obnaży ich skronie.
Izajasza 3 18 W owym dniu usunie Pan ozdobę brząkadeł u trzewików, słoneczka i półksiężyce,
Izajasza 3 19 kolczyki, bransolety i welony,
Izajasza 3 20 diademy, łańcuszki u nóg i wstążki, flaszeczki na wonności i amulety,
Izajasza 3 21 pierścionki i kółka do nosa,
Izajasza 3 22 drogie suknie, narzutki i szale, torebki
Izajasza 3 23 i zwierciadełka, cienką bieliznę, zawoje i letnie sukienki.
Izajasza 3 24 I będzie: zamiast wonności — zaduch, zamiast paska — powróz, miast uczesanych kędziorów — łysina, miast wykwintnej szaty — ciasny wór, zamiast krasy — wypalone piętno.
Izajasza 3 25 Twoi ludzie polegną od miecza i twoi rycerze na wojnie.
Izajasza 3 26 Jękną jej bramy i okryją się żałobą; a spustoszona na ziemi usiądzie.

Izajasza 4  1 Siedem niewiast uchwyci się jednego mężczyzny w ów dzień, mówiąc: "Swój chleb będziemy jadły i we własną odzież się ubierały. Dozwól nam tylko nosić twoje imię. Odejmij nam hańbę".
Izajasza 4  2 W owym dniu Odrośl Jahwe stanie się ozdobą i chwałą, a owoc ziemi przepychem i krasą dla ocalałych z Izraela.
Izajasza 4  3 I będzie tak: Ten, kto pozostał żywy na Syjonie, i który się ostał w Jeruzalem, każdy będzie nazwany świętym i wpisany do [księgi] Życia w Jeruzalem.
Izajasza 4  4 Gdy Pan obmyje brud Córy Syjońskiej i krew rozlaną oczyści wewnątrz Jeruzalem tchnieniem sądu i tchnieniem pożogi,
Izajasza 4  5 wtedy Jahwe przyjdzie [spocząć] na całej przestrzeni góry Syjonu i na tych, którzy się tam zgromadzą, we dnie jako obłok z dymu, w nocy jako olśniewający płomień ognia. Albowiem nad wszystkim Chwała [Jahwe] będzie osłoną
Izajasza 4  6 i namiotem, by za dnia dać cień przed skwarem, ucieczkę zaś i schronienie przed nawałnicą i ulewą.

Izajasza 5  1 Chcę zaśpiewać memu przyjacielowi pieśń o jego miłości ku swojej winnicy! Przyjaciel mój miał winnicę na żyznym pagórku.
Izajasza 5  2 Otóż okopał ją i oczyścił z kamieni i zasadził w niej szlachetną winorośl; w pośrodku niej zbudował wieżę, także i kadź w niej wykuł. I spodziewał się, że wyda winogrona, lecz ona cierpkie wydała jagody.
Izajasza 5  3 "Teraz więc, o mieszkańcy Jeruzalem i mężowie z Judy, rozsądźcie, proszę, między mną a między winnicą moją.
Izajasza 5  4 Co jeszcze miałem uczynić winnicy mojej, a nie uczyniłem w niej? Czemu, gdy czekałem, by winogrona wydała, ona cierpkie dała jagody?
Izajasza 5  5 Więc dobrze! pokażę wam, co uczynię winnicy mojej: Rozbiorę jej żywopłot, by ją rozgrabiono; rozwalę jej ogrodzenie, by ją stratowano.
Izajasza 5  6 Zamienię ją w pustynię, nie będzie przycinana ni plewiona, tak iż wzejdą osty i ciernie. Chmurom zakażę spuszczać na nią deszcz".
Izajasza 5  7 Otóż winnicą Jahwe Zastępów jest dom Izraela, a ludzie z Judy szczepem Jego wybranym. Oczekiwał tam sprawiedliwości, a oto rozlew krwi, i prawowierności, a oto krzyk grozy.
Izajasza 5  8 Biada tym, którzy przydają dom do domu, przyłączają rolę do roli, tak iż nie ma wolnego miejsca; i wy sami mieszkacie w środku kraju.
Izajasza 5  9 Do moich uszu dotarł głos Jahwe Zastępów: Na pewno wiele domów ulegnie ruinie:
Izajasza 5 10 wspaniałe i wygodne — będą bez mieszkańców! Bo dziesięć morgów winnicy dadzą jeden bat, a chomer ziarna wyda jedną efę.
Izajasza 5 11 Biada tym, którzy rychło wstając rano, szukają sycery, zostają do późna w noc, [bo] wino ich rozgrzewa.
Izajasza 5 12 Nic, tylko harfy i cytry, bębny i flety, i wino na ich ucztach. O sprawę Jahwe nie dbają ani nie baczą na dzieła rąk Jego.
Izajasza 5 13 Przeto lud mój pójdzie w niewolę przez brak rozumu: jego dostojnicy pomrą z głodu, a jego pospólstwo wyschnie z pragnienia.
Izajasza 5 14 ... Tak, Szeol rozszerzył swą gardziel, rozwarł swą paszczę nadmiernie; wpada doń tłum miasta wspaniały i wyjący z uciechy.
Izajasza 5 15 Poniżony będzie śmiertelnik, upokorzony człowiek, a oczy dumnych będą spuszczone.
Izajasza 5 16 Jahwe Zastępów przez sąd się wywyższy, Bóg Święty przez sprawiedliwość okaże swą świętość.
Izajasza 5 17 Paść się będą baranki jak na swym pastwisku i tłuste koziołki żer znajdą w ruinach.
Izajasza 5 18 Biada tym, którzy na postronkach od wołu ciągną nieprawości i na powrozach uprzęży swe grzechy!
Izajasza 5 19 Tym, którzy mówią: "Prędzej! Niech przyspieszy swe dzieło, byśmy zobaczyli, niech się zbliżą i urzeczywistnią zamiary Świętego Izraelowego, abyśmy je poznali!"
Izajasza 5 20 Biada tym, którzy zło nazywają dobrem, a dobro złem, którzy zamieniają ciemności na światło, a światło na ciemności, którzy przemieniają gorycz na słodycz, a słodycz na gorycz!
Izajasza 5 21 Biada tym, którzy się uważają za mądrych. i są sprytnymi we własnym mniemaniu!
Izajasza 5 22 Biada tym, którzy są bohaterami w piciu wina i dzielni w mieszaniu sycery.
Izajasza 5 23 Tym, którzy za podarek uniewinniają winnego, a sprawiedliwego odsądzają od prawa.
Izajasza 5 24 Przeto jak słomę pożera język ognisty, a siano znika w płomieniu, tak korzeń ich będzie zgnilizną, a kiełek ich jak pył porwany się wzniesie, bo odrzucili Prawo Jahwe Zastępów i wzgardzili tym, co mówił Święty Izraela.
Izajasza 5 25 Dlatego się rozpalił gniew Jahwe przeciw swojemu ludowi, wyciągnął na niego rękę, by wymierzyć cios, aż góry zadrżały. Ich trupy jak gnój zaległy środek ulic. Mimo wszystko gniew Jego się nie uśmierzył, ale ręka Jego jest dalej wyciągnięta.
Izajasza 5 26 On zatknie chorągiew dla dalekiego narodu i gwizdem wezwie go z krańców ziemi; a oto przyjdzie rączy i lekki.
Izajasza 5 27 Nie ma w nim słabego ani zmęczonego, nikt nie drzemie ani nie śpi, nikt nie odpina pasa ze swych bioder ani ma rozerwany rzemyk u trzewików.
Izajasza 5 28 Strzały jego ostre i każdy łuk napięty; kopyta jego koni są jak krzemień, koła jego rydwanów pędzą jak huragan.
Izajasza 5 29 Jego ryk jest jakby lwicy, on ryczy jak lwiątka. Wydaje pomruk, porywa swą zdobycz i umyka, a nikt mu nie wyrwie.
Izajasza 5 30 Szum przeciw niemu powstanie w ów dzień jakby szum morza. Wtedy spojrzymy na ziemię, a oto przerażające ciemności; światłość się od chmur przyćmiła.

Izajasza 6  1 W roku śmierci króla Ozjasza ujrzałem Pana <Jahwe>, siedzącego na wysokim i wyniosłym tronie, a tren Jego szaty wypełniał świątynię.
Izajasza 6  2 Serafiny stały ponad Nim; każdy z nich miał po sześć skrzydeł; dwoma zakrywał swą twarz, dwoma okrywał swoje nogi, a dwoma latał.
Izajasza 6  3 I wołał jeden do drugiego: "Święty, Święty, Święty jest Jahwe Zastępów. Cała ziemia pełna jest Jego chwały".
Izajasza 6  4 Od głosu tego, który wołał, zadrgały futryny drzwi, a świątynia napełniła się dymem.
Izajasza 6  5 I powiedziałem: "Biada mi! Jestem zgubiony! Wszak jestem mężem o nieczystych wargach i mieszkam pośród ludu o nieczystych wargach, a oczy moje oglądały Króla, Jahwe Zastępów !"
Izajasza 6  6 Wówczas przyleciał do mnie jeden z serafinów, trzymając w ręce węgiel, który kleszczami wziął z ołtarza.
Izajasza 6  7 Dotknął nim ust moich i rzekł: "Oto dotknęło to twoich warg: twoja wina jest zmazana, zgładzony twój grzech".
Izajasza 6  8 I usłyszałem głos Pana mówiącego: "Kogo mam posłać? Kto by nam poszedł?" Odpowiedziałem: "Oto ja, poślij mnie!"
Izajasza 6  9 I rzekł [mi]: "Idź i mów do tego ludu: Słuchajcie pilnie, lecz bez zrozumienia, patrzcie uważnie, lecz bez rozeznania.
Izajasza 6 10 Zatwardź serce tego ludu, znieczul jego uszy, zaślep jego oczy, iżby oczami nie widział ani uszami nie słyszał, i serce jego by nie pojęło, żeby się nie nawrócił i nie był uzdrowiony".
Izajasza 6 11 Wtedy zapytałem: "Jak długo, Panie?" On odrzekł: "Aż runą miasta wyludnione i domy bez ludzi, a pola pozostaną pustkowiem.
Izajasza 6 12 Jahwe wyrzuci ludzi daleko, tak że zwiększy się pustkowie wewnątrz kraju.
Izajasza 6 13 A jeśli jeszcze dziesiąta część [ludności] zostanie, to i ona powtórnie ulegnie zniszczeniu jak terebint lub dąb, z których pień tylko zostaje po zwaleniu. Reszta jego [będzie] świętym nasieniem".

Izajasza 7  1 Za czasów Achaza, syna Jotama, syna Ozjasza, króla Judy, wyruszył Resin, król Syrii, z Pekachem, synem Remaliasza, królem Izraela, przeciw Jerozolimie, aby z nią toczyć wojnę, ale nie mógł jej zdobyć.
Izajasza 7  2 I przyniesiono tę wiadomość do domu Dawida: "Syria stanęła obozem w Efraimie!" Wówczas zadrżało serce króla i serce ludu jego, jak drżą drzewa w lesie od wichru.
Izajasza 7  3 Jahwe zaś rzekł do Izajasza: "Wyjdźże naprzeciw Achaza, ty i twój synek, Szear-Jaszub , na koniec kanału Wyższej Sadzawki, na drogę Pola Folusznika,
Izajasza 7  4 i powiesz do niego: "Uważaj, bądź spokojny, nie bój się!... Niech twoje serce nie słabnie z powodu tych dwóch oto niedopałków dymiących głowni, z powodu zaciekłości Resina, Syryjczyków i syna Remaliasza:
Izajasza 7  5 dlatego że Syryjczycy, Efraim i syn Remaliasza postanowili twą zgubę, mówiąc:
Izajasza 7  6 Wtargnijmy do Judei, przeraźmy ją i podbijmy dla siebie, a królem nad nią ustanowimy syna Tabeela!
Izajasza 7  7 Tak mówi Pan, Jahwe: Nic z tego — nie stanie się tak!
Izajasza 7  8 a Bo stolicą Syrii jest Damaszek, a głową Damaszku Resin; 8b ale jeszcze sześćdziesiąt pięć lat, a Efraim zdruzgotany przestanie być narodem.
Izajasza 7  9 a i stolicą Efraima jest Samaria, a głową Samarii syn Remaliasza; 9bJeżeli nie uwierzycie, nie ostoicie się".
Izajasza 7 10 I znowu Jahwe przemówił do Achaza tymi słowami:
Izajasza 7 11 "Proś dla siebie o znak od Twego Boga, Jahwe, czy to głęboko w Szeolu, czy to wysoko w górze".
Izajasza 7 12 Lecz Achaz odpowiedział: "Nie będę prosił i nie będę wystawiał Jahwe na próbę".
Izajasza 7 13 Wtedy rzekł [Izajasz]: "Słuchajcie więc, domu Dawidowy: Czyż mało wam naprzykrzać się ludziom, iż naprzykrzacie się także mojemu Bogu?
Izajasza 7 14 Dlatego Pan sam da wam znak: Oto Panna pocznie i porodzi Syna, i nazwie Go imieniem Emmanuel.
Izajasza 7 15 Śmietanę i miód spożywać będzie, aż się nauczy odrzucać zło, a wybierać dobro.
Izajasza 7 16 Bo zanim Chłopiec będzie umiał odrzucać zło, a wybierać dobro, zostanie opuszczona kraina, której dwóch królów ty się uląkłeś.
Izajasza 7 17 Jahwe sprowadzi na ciebie i na twój lud, i na dom twego ojca czasy, jakich nie było od chwili odpadnięcia Efraima od Judy.
Izajasza 7 18 W owym dniu zagwiżdże Jahwe na muchy przy końcu odnóg nilowych w Egipcie i na pszczoły w ziemi asyryjskiej.
Izajasza 7 19 I przylecą, i wszystkie razem obsiada parowy potoków i rozpadliny skalne, każdy krzak kolczasty i wszystkie pastwiska.
Izajasza 7 20 W owym dniu ogoli Pan brzytwą, wynajętą za Rzeką, głowę i włosy na nogach, także i brodę obetnie.
Izajasza 7 21 W owym dniu każdy będzie hodował sztukę bydła i dwie owce,
Izajasza 7 22 a dzięki obfitemu udojowi mleka będzie jadł śmietanę. Zaiste, śmietanę i miód jeść będzie każdy pozostały w kraju.
Izajasza 7 23 W owym dniu wszelki obszar, tam gdzie jest tysiąc winnych szczepów wartości tysiąca syklów srebrnych, będzie pastwą głogu i cierni.
Izajasza 7 24 Ze strzałami i z łukiem wejdzie tam [myśliwy], bo cała ziemia będzie [pokryta] głogiem i cierniami.
Izajasza 7 25 A we wszystkie góry, które się uprawiało motyką, nikt się nie zapuści, bojąc się głogu i cierni; posłużą one na wygon dla wołów i do deptania przez trzodę".

Izajasza 8  1 Jahwe powiedział do mnie: "Weź sobie wielką tabliczkę i napisz na niej zwykłymi literami: Maher-Szalal-Chasz-Baz.
Izajasza 8  2 Następnie znajdź mi świadków godnych zaufania: kapłana Uriasza i Zachariasza, syna Jeberekiasza". —
Izajasza 8  3 Zbliżyłem się też do prorokini. Ona poczęła i porodziła syna. I rzekł mi Jahwe: "Nazwij go imieniem Maher-Szalal-Chasz-Baz,
Izajasza 8  4 bo zanim chłopiec nauczy się wymawiać "tata" i "mama", zaniosą bogactwa Damaszku i łupy z Samarii przed króla asyryjskiego".
Izajasza 8  5 Ponownie Jahwe przemówił do mnie tymi słowami:
Izajasza 8  6 "Ponieważ lud ten wzgardził wodą Siloe, co płynie łagodnie, a drży przed Resinem i przed synem Remaliasza,
Izajasza 8  7 dlatego: Oto Pan sprawia, że wzbierają przeciw niemu wody Rzeki gwałtowne i obfite — <król asyryjski i cała jego chwała> — i wtargną do wszystkich jej łożysk, i przekroczą wszystkie jej stronie brzegi;
Izajasza 8  8 i wedrą się do Judy, zatopią i przeleją się, aż sięgną po szyję. Jej skrzydła będą rozpostarte na całą szerokość twej ziemi, o Emmanuelu!"
Izajasza 8  9 Dowiedzcie się, ludy, iż będziecie zgniecione! Wszystkie krańce ziemi, słuchajcie: Przypaszcie broń, będziecie zgniecione! Przypaszcie broń, będziecie zgniecione!
Izajasza 8 10 Opracujcie plan, a będzie udaremniony. Wydajcie odezwę, a nie nabierze mocy, albowiem z nami Bóg.
Izajasza 8 11 Zaiste, tak wyrzekł Jahwe do mnie, gdy Jego ręka mocno mnie ujęła, by mnie odwrócić od postępowania drogą tego ludu, mianowicie:
Izajasza 8 12 "Nie nazywajcie spiskiem wszystkiego, co ten lud nazywa spiskiem; i nie lękajcie się, czego on się lęka, ani się nie bójcie".
Izajasza 8 13 Jahwe Zastępów — Jego za Świętego miejcie; On jest Tym, którego się lękać macie i który was winien bojaźnią przejmować.
Izajasza 8 14 On będzie kamieniem obrazy i skałą potknięcia się dla obu domów Izraela; pułapką i sidłem dla mieszkańców Jeruzalem.
Izajasza 8 15 Wielu z nich się potknie, upadnie i rozbije, będą usidleni i w niewolę wzięci.
Izajasza 8 16 Zamykam świadectwo i pieczętuję pouczenie wśród moich uczniów.
Izajasza 8 17 Oczekuję Jahwe, który ukrywa swe oblicze przed domem Jakuba, i w Nim pokładam nadzieję.
Izajasza 8 18 Oto ja i dzieci moje, które mi dał Jahwe, stanowimy cudowne znaki w Izraelu od Jahwe Zastępów, co na górze Syjonu przebywa.
Izajasza 8 19 Gdy zaś wam powiedzą: "Radźcie się wywoływaczy duchów i wróżbitów, którzy świszcząc szepcą i mruczą [zaklęcia], czyż lud nie powinien radzić się swoich bogów? Czy nie powinien pytać umarłych o los żywych?" —
Izajasza 8 20 "Do objawienia i do świadectwa!" Jeśli nie będą mówić zgodnie z tym hasłem, to nie ma dla nich jutrzenki.
Izajasza 8 21 A będzie się on błąkał w kraju uciśniony i wygłodzony; a kiedy zazna głodu i wpadnie we wściekłość, zacznie przeklinać swego króla i swego Boga; podniesie oczy w górę,
Izajasza 8 22 potem popatrzy na ziemię; a oto tylko utrapienie i ciemności, i przygniatająca noc! Ale mrok będzie rozpędzony.
Izajasza 8 23 a Bo nie [zawsze] będzie miał ciemności ten kraj, który cierpi ucisk. 23b w dawniejszych czasach upokorzył [Pan] krainę Zabulona i krainę Neftalego, za to w przyszłości chwałą okryje drogę do morza wiodącą przez Jordan, krainę pogańską.

Izajasza 9  1 Naród kroczący w ciemnościach ujrzał światłość wielką; nad mieszkańcami kraju mroków światło zabłysło.
Izajasza 9  2 Pomnożyłeś radość, zwiększyłeś wesele. Rozradowali się przed Tobą, jak się radują we żniwa, jak się weselą przy podziale łupu.
Izajasza 9  3 Bo złamałeś jego ciężkie jarzmo i drążek na jego ramieniu, pręt jego ciemięzcy jak w dniu porażki Madianitów.
Izajasza 9  4 Bo każdy but pieszego żołnierza, każdy płaszcz zbroczony krwią, pójdą na spalenie, na pastwę ognia.
Izajasza 9  5 Albowiem Dziecię nam się narodziło, Syn został nam dany, na Jego barkach spoczęła władza. Nazwano Go imieniem: Przedziwny Doradca, Bóg Mocny, Odwieczny Ojciec, Książę Pokoju.
Izajasza 9  6 Wielkie będzie Jego panowanie w pokoju bez granic na tronie Dawida i nad Jego królestwem, które On utwierdzi i umocni prawem i sprawiedliwością, odtąd i na wieki. Zazdrosna miłość Jahwe Zastępów tego dokona.
Izajasza 9  7 Wydał Pan wyrok na Jakuba, i spadł on na Izraela.
Izajasza 9  8 Pozna go cały naród: Efraimczycy i mieszkańcy Samarii, w dumie i w hardości swego serca mówiący:
Izajasza 9  9 "Cegły się rozsypały — odbudujemy z kamienia; sykomory wycięte — cedrami je zastąpimy".
Izajasza 9 10 Lecz Jahwe pobudził na niego wrogów i nieprzyjaciół jego uzbroił:
Izajasza 9 11 Aramejczyków od wschodu i Filistynów z zachodu, pożerających Izraela całą paszczą. Po tym wszystkim nie uśmierzył się gniew Jego i ręka Jego — nadal wyciągnięta.
Izajasza 9 12 Ale naród nie nawrócił się do swego karciciela ani nie szukał Jahwe Zastępów.
Izajasza 9 13 Wówczas Jahwe odciął Izraelowi głowę i ogon, w jednym dniu, palmę i sitowie.
Izajasza 9 14 (Starszy i dostojnik — to głowa; a ogon to prorok i nauczyciel kłamstwa).
Izajasza 9 15 Zwodzicielami się stali przywódcy tego narodu, a ci, którym przewodzą, zgubili się.
Izajasza 9 16 Dlatego Pan nie oszczędzi jego młodzieńców ani się zlituje nad jego sierotami i wdowami. Bo cały ten naród jest bezbożny i zły, głupstwa mówią każde usta. Po tym wszystkim nie uśmierzył się gniew Jego i ręka Jego — nadal wyciągnięta.
Izajasza 9 17 Zaiste, niegodziwość rozgorzała jak pożar, który trawi głogi i ciernie; wybucha w gąszczu leśnym, aż słupy się dymu wzbijają.
Izajasza 9 18 Od gniewu Jahwe zapalił się kraj, i stał się naród pastwą ognia. Nikt nie ma litości nad bratem swoim.
Izajasza 9 19 Każdy pożera ciało bliźniego; odgryza na prawo, a przecież łaknie, zjada na lewo, lecz się nie nasyca.
Izajasza 9 20 Manasses [szarpie] Efraima, a Efraim Manassesa, obaj razem godzą na Judę. Po tym wszystkim nie uśmierzył się gniew Jego i ręka Jego — nadal wyciągnięta.

Izajasza 10  1 Biada prawodawcom ustaw bezbożnych i tym, co ustanowili przepisy krzywdzące,
Izajasza 10  2 aby słabych odepchnąć od sprawiedliwości i wyzuć z prawa biednych mego ludu; by wdowy stały się ich łupem i by mogli ograbiać sieroty!
Izajasza 10  3 Lecz co zrobicie w dzień kary, kiedy zagłada nadejdzie z dala? Do kogo się uciekniecie po pomoc, i gdzie zostawicie wasze bogactwa?
Izajasza 10  4 Nic, tylko skulić się [wam] pomiędzy jeńcami albo paść wśród pomordowanych. Po tym wszystkim nie uśmierzył się gniew Jego i ręka Jego — nadal wyciągnięta.
Izajasza 10  5 Ach, [ten] Asyryjczyk, rózga mego gniewu i bicz w mocy mej zapalczywości!
Izajasza 10  6 Posyłam go przeciw narodowi bezbożnemu, przykazuję mu o ludzie, na który się zawziąłem: żeby ograbił i złupił doszczętnie, by rzucił go na zdeptanie, jak błoto na ulicach.
Izajasza 10  7 Lecz on nie tak będzie mniemał i serce jego nie tak będzie rozumiało; bo w jego umyśle plan zniszczenia i wycięcia w pień narodów bez liku.
Izajasza 10  8 Albowiem powie: "Czyż moi dowódcy nie równają się królom?
Izajasza 10  9 Czyż Kalno nie jest podobne do Karkemisz ? Czyż nie jest Chamat podobne do Arpad albo Samaria podobna do Damaszku?
Izajasza 10 10 Jak moja ręka dosięgła królestw bożków, których posągi liczniejsze były niż w Jeruzalem i w Samarii,
Izajasza 10 11 jak uczyniłem Samarii i jej bożkom, czyż nie tak zrobię Jerozolimie i jej posągom?"
Izajasza 10 12 Gdy Pan dokona całego dzieła swego na górze Syjon i w Jerozolimie, ukarze owoc pysznego serca króla Asyrii i bezczelność jego wyniosłych oczu.
Izajasza 10 13 Powiedział bowiem: "Działałem siłą mej ręki i własnym sprytem, bom jest rozumny. Przesunąłem granice narodów i rozgrabiłem ich skarby, a mieszkańców powaliłem jak mocarz.
Izajasza 10 14 Ręka moja odkryła jakby gniazdo bogactwa narodów. A jak zbierają porzucone jajka, tak ja zagarnąłem całą ziemię; i nie było, kto by zatrzepotał skrzydłem, nikt nie otworzył dzioba, nikt nie pisnął".
Izajasza 10 15 Czy się pyszni siekiera wobec drwala? Czy się wynosi piła ponad tracza? Jak gdyby bicz chciał wywijać tym, który go unosi, i jak gdyby pręt chciał podnosić tego, który nie jest z drewna.
Izajasza 10 16 Przeto Pan, Jahwe Zastępów, ześle wycieńczenie na jego tuszę. Pod jego świetnym wyglądem rozpali się gorączka, jakby zapłonął ogień.
Izajasza 10 17 Światłość Izraela stanie się ogniem, a Święty jego — płomieniem, który pożre i pochłonie jego ciernie i jego głogi w jednym dniu,
Izajasza 10 18 bujne też zarośla jego lasu i jego zagajnika. Od duszy do ciała wszystko wyniszczy i będzie jak chory, który gaśnie.
Izajasza 10 19 Ostatek drzew w jego lesie da się policzyć, chłopiec je spisać potrafi.
Izajasza 10 20 W owym dniu Reszta z Izraela i ocaleni z domu Jakuba nie będą więcej polegać na tym, który ich bije, ale prawdziwie oprą się na Jahwe, Świętym Izraela.
Izajasza 10 21 Reszta powróci, Reszta z Jakuba do Boga Mocnego.
Izajasza 10 22 Bo choćby lud twój, o Izraelu, był jak piasek morski, Reszta z niego powróci. Postanowiona jest zagłada, która dopełni sprawiedliwości.
Izajasza 10 23 Zaiste, zagładę postanowioną wykona Pan, Jahwe Zastępów, w całym kraju.
Izajasza 10 24 Dlatego tak mówi Pan, Jahwe Zastępów: "Ludu mój, co mieszkasz na Syjonie, nie lękaj się Asyrii, która cię rózgą uderza i bicz swój na ciebie podnosi wzorem Egiptu.
Izajasza 10 25 Bo chwila jeszcze mała, a skończy się moja zapalczywość i gniew mój się obróci ku ich zagładzie.
Izajasza 10 26 Jahwe Zastępów wzbudzi bicz na niego, jak wtedy, gdy poraził Madianitów przy skale Oreba lub gdy wyciągnął laskę swą przeciw morzu i podniósł ją na drogę Egipcjan.
Izajasza 10 27 W ów dzień spadnie ci z pleców jego brzemię i jego jarzmo z szyi.
Izajasza 10 28 Wróg niesie zagładę od strony Rimmon, przybywa od Ajjat, przechodzi przez Migron, w Mikmas zostawia swój tabor.
Izajasza 10 29 Przekraczają wąwóz, w Geba stają na nocleg w gospodzie. Rama zadrżała, Gibea Saulowa ucieka.
Izajasza 10 30 Bat-Gallim, krzycz na cały głos! Laisza, posłuchaj! Anatot, odpowiedz jej!
Izajasza 10 31 Madmena umyka, mieszkańcy ratują się ucieczką.
Izajasza 10 32 On dziś jeszcze będzie w Nob na postój, potrząśnie ręką na górę Córy Syjonu — na pagórek Jeruzalem.
Izajasza 10 33 Oto Pan, Jahwe Zastępów, z trzaskiem obcina korony drzew: najwyższe wierzchołki już ścięte, najwynioślejsze zrównane.
Izajasza 10 34 Gęstwiny lasu trzebi się toporem. Pada Liban ze swą wspaniałością.

Izajasza 11  1 A wyrośnie różdżka z pnia Jessego , wypuści się odrośl z jego korzenia.
Izajasza 11  2 I spocznie na niej Duch Jahwe, duch mądrości i rozumu, duch rady i męstwa, duch wiedzy i bojaźni Jahwe.
Izajasza 11  3 Upodoba sobie w bojaźni Jahwe. Nie będzie sądził z pozorów ni wyrokował według pogłosek;
Izajasza 11  4 raczej rozsądzi biednych sprawiedliwie i pokornym w kraju wyda słuszny wyrok. Rózgą swoich ust uderzy gwałtownika, tchnieniem swoich warg uśmierci bezbożnego.
Izajasza 11  5 Sprawiedliwość będzie mu pasem na biodrach, a wierność przepasaniem lędźwi.
Izajasza 11  6 Wtedy wilk zamieszka wraz z barankiem, pantera z koźlęciem razem leżeć będą, cielę i lew paść się będą społem i mały chłopiec będzie je poganiał.
Izajasza 11  7 Krowa i niedźwiedzica przestawać będą przyjaźnie, młode ich razem będą legały. Lew też jak wół będzie jadał słomę.
Izajasza 11  8 Niemowlę igrać będzie na norze kobry, dziecko włoży swą rękę do kryjówki żmii.
Izajasza 11  9 Zła czynić nie będą ani zgubnie działać po całej świętej mej górze, bo kraj się napełni znajomością Jahwe na kształt wód, które przepełniają morze.
Izajasza 11 10 Owego dnia to się stanie: Korzeń Jessego stać będzie na znak dla narodów. Do niego ludy przyjdą z modlitwą, i sławne będzie miejsce jego spoczynku.
Izajasza 11 11 Owego dnia to się stanie: Pan podniesie po raz drugi rękę, aby wykupić Resztę swego ludu, która ocaleje z Asyrii i z Egiptu, z Patros i z Kusz, z Elamu i Szinearu, z Chamat i z wysp na morzu.
Izajasza 11 12 Podniesie znak dla pogan i zgromadzi wygnańców Izraela; pozbiera rozproszonych z Judy z czterech stron świata.
Izajasza 11 13 Wówczas ustąpi zazdrość Efraima i przeciwnicy Judy będą wytraceni. Efraim nie będzie więcej zazdrościł Judzie, a Juda nie będzie więcej trapił Efraima.
Izajasza 11 14 Napadną na tyły Filistynów, ku morzu, i razem obrabują mieszkańców na wschodzie: na Edom i Moab rozciągną swą władzę i Ammonici będą im poddani.
Izajasza 11 15 A Jahwe osuszy odnogę Morza Egipskiego gwałtownym swym podmuchem i potrząśnie ręką na Rzekę, i rozdzieli ją na siedem odnóg tak, że ją przejść się da w sandałach.
Izajasza 11 16 Utworzy się droga dla Reszty Jego ludu, która przetrwa wygnanie w Asyrii, podobnie jak się stało dla Izraela, kiedy ten wychodził z krainy egipskiej.

Izajasza 12  1 Ty powiesz w owym dniu: Wychwalam Cię, Jahwe, bo rozgniewałeś się na mnie, lecz Twój gniew się uśmierzył i pocieszyłeś mię!
Izajasza 12  2 Oto Bóg jest zbawieniem moim! Będę miał ufność i nie ulęknę się, bo mocą moją i pieśnią moją jest Jahwe. On stał się dla mnie zbawieniem!
Izajasza 12  3 Wy zaś z weselem wodę czerpać będziecie ze zdrojów zbawienia.
Izajasza 12  4 Powiecie jeszcze w owym dniu: Chwalcie Jahwe! Wzywajcie Jego imienia! Dajcie poznać Jego dzieła między narodami, przypominajcie, że wspaniale jest imię Jego!
Izajasza 12  5 Śpiewajcie dla Jahwe, bo uczynił wzniosłe rzeczy! Niech to będzie wiadome po całej ziemi!
Izajasza 12  6 Wznoś okrzyki i wołaj z radości, mieszkanko Syjonu, bo wielki jest pośród ciebie Święty Izraela!

Izajasza 13  1 Wyrok na Babilon, który ujrzał Izajasz, syn Amosa.
Izajasza 13  2 Na łysej górze zatknijcie znak, podnieście okrzyk wojenny; dajcie znak ręką, by weszli w bramy książęce.
Izajasza 13  3 Ja dałem rozkaz moim poświęconym; z powodu mego gniewu zwołałem moich wojowników, radujących się z mej wspaniałości.
Izajasza 13  4 Uwaga! Gwar na górach, jakoby tłumu mnogiego. Uwaga! Wrzawa królestw, sprzymierzonych narodów. To Jahwe Zastępów robi przegląd wojska do bitwy.
Izajasza 13  5 Przychodzą z dalekiej ziemi, od granic nieboskłonu, Jahwe i narzędzia Jego gniewu. aby spustoszyć całą ziemię.
Izajasza 13  6 Zawyjcie! bo bliski jest dzień Jahwe, nadchodzi jako klęska z rąk Wszechmocnego.
Izajasza 13  7 Dlatego wszystkie ręce opadają, topnieją wszystkie serca ludzkie.
Izajasza 13  8 [Oni] truchleją ... ogarniają ich męki i boleści, wiją się z bólu jak ta, która rodzi; jeden na drugiego patrzy z osłupieniem, oblicza ich są w płomieniach.
Izajasza 13  9 Oto dzień Jahwe nadchodzi okrutny, najwyższe wzburzenie i straszny gniew, żeby ziemię uczynić pustkowiem i wygładzić z niej grzeszników.
Izajasza 13 10 Bo gwiazdy niebieskie i Orion nie będą jaśniały swym światłem, słońce się zaćmi od samego wschodu i swoim blaskiem księżyc nie zaświeci.
Izajasza 13 11 Ukarzę Ja świat ziemi za jego zło i niegodziwców za ich grzechy. Położę kres pysze zuchwałych i dumę okrutników poniżę.
Izajasza 13 12 Uczynię człowieka rzadszym niż najczystsze złoto, i śmiertelnika droższym niż złoto z Ofiru.
Izajasza 13 13 Dlatego niebiosa się poruszą i ziemia się wstrząśnie w posadach, przez oburzenie Jahwe Zastępów, gdy rozgorzeje gniew Jego.
Izajasza 13 14 I stanie się tak: jak gazela zgubiona i jak trzoda, której nikt nie chwyta, każdy powróci do swego narodu, każdy ucieknie do swojego kraju.
Izajasza 13 15 Każdy odszukany będzie przebity, każdy złapany polegnie od miecza.
Izajasza 13 16 Dzieci ich będą roztrzaskane w ich oczach, ich domy będą splądrowane, a żony — zgwałcone.
Izajasza 13 17 Oto ja pobudzam przeciw nim Medów, którzy nie cenią sobie srebra ani w złocie się nie kochają.
Izajasza 13 18 Wszyscy chłopcy będą roztrzaskani, dziewczynki zmiażdżone. Nad noworodkami się nie ulitują, ich oko nie przepuści także niemowlętom.
Izajasza 13 19 Wtedy Babilon, perła królestw, klejnot, duma Chaldejczyków, stanie się jak Sodoma i Gomora, gdy je Bóg wywrócił.
Izajasza 13 20 Nie będzie nigdy więcej zamieszkany ani zaludniony z pokolenia w pokolenie. Nie rozbije tam Arab namiotu ani pasterze nie staną na postój.
Izajasza 13 21 Dziki zwierz tam mieć będzie swe leże, sowy napełnią ich domy, strusie się tam zagnieżdżą i kozły będą harcować.
Izajasza 13 22 Szakale nawoływać się będą w ich pałacach i hieny wyjąc w ich przepysznych gmachach. Godzina jego się zbliża, jego dni nie będą przedłużone.

Izajasza 14  1 Zaiste, Jahwe zlituje się nad Jakubem, i znowu sobie obierze Izraela: da im odpocząć we własnej ojczyźnie. Cudzoziemiec przyłączy się do nich i zostanie wcielony do domu Jakuba.
Izajasza 14  2 Przyjmą ich narody i zaprowadzą do ich miejsca rodzinnego. Dom zaś Izraela weźmie ich sobie w posiadanie na ziemi Jahwe, jako sługi i służące, tak że będzie trzymał w niewoli tych, którzy go trzymali, i panować będzie nad swoimi ciemiężycielami.
Izajasza 14  3 Przyjdzie do tego wówczas, kiedy Jahwe da ci pokój po twych cierpieniach i kłopotach, i po twardej niewoli, którą cię przytłoczono,
Izajasza 14  4 że rozpoczniesz tę satyrę na króla babilońskiego i powiesz: O jakże nadszedł kres ciemięzcy! Jak ustała jego zuchwałość!
Izajasza 14  5 Połamał Jahwe laskę złoczyńców i berło panujących,
Izajasza 14  6 co smagało narody zajadle nieustannymi ciosami, co rządziło ludami z wściekłością, prześladując je bez miłosierdzia.
Izajasza 14  7 Cała ziemia odetchnęła uspokojona, szaleje z radości.
Izajasza 14  8 Nawet cyprysy mają uciechę z ciebie i cedry libańskie: "Odkąd powalony leżysz, drwale nie wychodzą na nas".
Izajasza 14  9 Podziemny Szeol poruszył się przez ciebie, na zapowiedź twego przybycia; dla ciebie obudził cienie zmarłych, wszystkich wielmożów ziemi; kazał powstać z tronów wszystkim królom narodów.
Izajasza 14 10 Wszyscy oni zabierają głos, by ci powiedzieć: "Ty również padłeś bezsilny jak i my, stałeś się do nas podobny!
Izajasza 14 11 Do Szeolu strącony twój przepych i dźwięk twoich harf. Robactwo jest twoim posłaniem, robactwo też twoim przykryciem.
Izajasza 14 12 Jakże to spadłeś z niebios, Jaśniejący, Synu Jutrzenki? Jakże runąłeś na ziemię, ty, który podbijałeś narody?
Izajasza 14 13 Ty, który mówiłeś w swym sercu: "Wstąpię na niebiosa; powyżej gwiazd Bożych postawię mój tron. Zasiądę na Górze Obrad, na krańcach północy.
Izajasza 14 14 Wstąpię na szczyty obłoków, podobny będę do Najwyższego".
Izajasza 14 15 Jak to? Strąconyś do Szeolu na samo dno Otchłani!"
Izajasza 14 16 Którzy cię ujrzą, utkwią wzrok w tobie, zastanowią się nad tobą: "Czyż to nie ten, który trząsł ziemią, który obalał królestwa,
Izajasza 14 17 który świat cały zamieniał w pustynię, a miasta jego obracał w perzynę, który swych jeńców nie zwalniał do domu?"
Izajasza 14 18 Wszyscy królowie narodów, wszyscy oni spoczywają z chwałą, każdy w swoim grobowcu.
Izajasza 14 19 A tyś wyrzucony z twego grobu jak ścierwo obrzydliwe, otoczony pomordowanymi, przebitymi mieczem, jak trup zbezczeszczony! Z tymi, których składają na kamieniach grobowego dołu,
Izajasza 14 20 ty nie będziesz złączony w pogrzebie; boś ty zatracił twój kraj, wymordowałeś twój naród. Na wieki nie będzie wspomniane potomstwo złoczyńców.
Izajasza 14 21 Przygotujcie rzeź dla jego synów z powodu niegodziwości ich ojca. Niech nie powstaną i nie wezmą świata w dziedzictwo niech nie napełnią miastami powierzchni ziemi.
Izajasza 14 22 Powstanę przeciw nim — wyrocznia Jahwe Zastępów — i wygładzę Babilonowi imię i resztę, ród też i potomstwo — wyrocznia Jahwe.
Izajasza 14 23 Zmienię go na posiadłość dla jeżów i na bagna. I wymiotę go miotłą zagłady — wyrocznia Jahwe Zastępów.
Izajasza 14 24 Przysiągł Jahwe Zastępów mówiąc: Zaprawdę, jak umyśliłem, tak się stanie, i jak postanowiłem, tak nastąpi:
Izajasza 14 25 Że złamię Asyrię na mojej ziemi i zdepcę ją na moich górach. Wówczas jej jarzmo z nich się usunie, jej brzemię spadnie im z bark.
Izajasza 14 26 Taki jest zamiar powzięty, co do całej ziemi; taka jest ręka wyciągnięta na wszystkie narody.
Izajasza 14 27 Jeżeli Jahwe Zastępów postanowił, kto się odważy przeszkodzić? Jeżeli ręka Jego wyciągnięta, kto ją cofnie?
Izajasza 14 28 W roku śmierci króla Achaza został ogłoszony następujący wyrok:
Izajasza 14 29 Nie ciesz się, cała ty Filisteo, iż został złamany kij, co cię smagał, bo z zarodka węża wyjdzie żmija a owocem jej będzie smok skrzydlaty.
Izajasza 14 30 Ale ubodzy paść będą na moich pastwiskach i nędzarze odpoczną bezpiecznie, podczas gdy Ja uśmiercę głodem twe potomstwo i wygubię twoje ostatki.
Izajasza 14 31 Zawyj, bramo! Krzyknij, miasto! Zadrżyj, cała Filisteo! Bo z północy nadciąga dym; nikt się nie odrywa od jego oddziałów.
Izajasza 14 32 Co zaś się odpowie posłom barbarzyńców? — "To, że Jahwe założył Syjon i do niego się chronią nieszczęśliwi z Jego ludu".

Izajasza 15  1 Wyrok na Moab. O tak, w nocy spustoszone, Ar-Moab zginęło! O tak, w nocy spustoszone, Kir-Moab zginęło!
Izajasza 15  2 Córa Dibonu wstąpiła na wyżyny, by płakać; nad Nebo i nad Medebą Moab lamentuje. Ostrzyżona każda jego głowa, każda broda zgolona.
Izajasza 15  3 Na jego ulicach przywdziewają wór, na jego dachach jęczą! Na placach jego wszystko zawodzi, we łzach się rozpływa.
Izajasza 15  4 Cheszbon i Eleale krzyknęły, aż do Jahas słychać ich głos. Dlatego drżą nerki Moabu, zalękła się jego dusza.
Izajasza 15  5 Moje serce nad Moabem jęczy, jego uchodźcy idą aż do Soar <Eglat Szeliszijja>. O tak, drogą pod górę do Luchit z płaczem wstępują! O tak, na drodze do Choronaim podnoszą krzyk rozpaczy!
Izajasza 15  6 Zaiste, wody Nimrim stają się pustkowiem, bo trawa wyschła, zniknęła murawa, zabrakło zieleni.
Izajasza 15  7 Dlatego robią zapasy, a swe zasoby przenoszą za Potok Wierzbowy.
Izajasza 15  8 Zaprawdę, krzyk obiega granice Moabu, aż do Eglaim brzmi jego biadanie, w Beer-Elim jego zawodzenie.
Izajasza 15  9 Doprawdy, wody Dimonu są pełne krwi, bo zsyłam na Dimon dodatkowe klęski: lwa na ocalonych z Moabu i na pozostałych w kraju.

Izajasza 16  1 Poślijcie baranka, dla władcy krainy, drogą przez pustynię do góry Córy Syjonu!
Izajasza 16  2 Jak ptak odlatujący gniazdo z piskląt wybrane, tak będą córki moabskie w przeprawie przez Arnon.
Izajasza 16  3 "Udziel nam rady, podaj wskazówkę, rozłóż, jak w nocy, twój cień w pełne południe. Ukryj wygnańców, nie zdradź tułaczy.
Izajasza 16  4 Niech znajdą gościnę u ciebie rozbitki Moabu. Bądź im ucieczką przed pustoszycielem!" Ponieważ znikł gnębiciel, skończył się gwałt, ciemięzcy zginęli z kraju,
Izajasza 16  5 utrwalony będzie tron w łaskawości i dzięki wierności zasiądzie na nim pod namiotem Dawida sędzia troskliwy o prawo i dbały o sprawiedliwość!
Izajasza 16  6 Słyszeliśmy o pysze Moabu, że pyszny bez granic, o jego zuchwałości i dumie, i popędliwej złości; niesłuszne są jego przechwałki.
Izajasza 16  7 Przeto Moabici zawodzą nad Moabem, wszyscy razem lamentują. Za rodzynkowymi plackami z Kir-Chareset tylko wzdychają strapieni.
Izajasza 16  8 Bo marnieją niwy Cheszbonu i winnice Sibmy! Władcy barbarzyńców rozrzucili szlachetne jej winorośle, co aż do Jazer dochodziły, dosięgały pustyni; jej krzewy rozprzestrzeniły się aż poza morze.
Izajasza 16  9 Dlatego zapłaczę, jak płacze Jazer nad winnicami Sibmy. Zroszę cię swymi łzami, o Cheszbon i Eleale, bo na twe owoce i twe winobranie padł krzyk wojenny.
Izajasza 16 10 Radość i wesele zniknęły ze sadów. W winnicach nie śpiewa się ani pokrzykuje. Wina w tłoczniach nie wygniata ten, który je tłoczył. Ustały przyśpiewki.
Izajasza 16 11 Dlatego wnętrzności me jęczą, jak cytra, nad Moabem, i moje wnętrze nad Kir-Chares.
Izajasza 16 12 Może się Moab pokazywać, może się męczyć na wyżynach, może przyjść do swej świątyni, by się pomodlić, lecz nic nie uzyska.
Izajasza 16 13 Taka jest mowa, którą od dawna wypowiedział Jahwe przeciw Moabowi.
Izajasza 16 14 Teraz zaś tak oświadcza Jahwe: "Za trzy lata, takie jak są lata najemnika, za nic poczytana będzie chwalebna moc Moabu z całą jego mnogą ludnością, a jego ostatki będą nikłe, słabe, nic nie znaczące".

Izajasza 17  1 Wyrok na Damaszek. Oto Damaszek przestanie być miastem, stanie się stosem gruzów.
Izajasza 17  2 Opuszczone jego miasta na zawsze będą pastwiskiem dla trzód, które się [tam] pokładą, i nikt ich nie spłoszy.
Izajasza 17  3 Odbiorą warownię Efraimowi, a królestwo Damaszkowi. Resztkom zaś Syryjczyków przydarzy się jak chlubie synów Izraela — wyrocznia Jahwe Zastępów.
Izajasza 17  4 W owym dniu chwała Jakuba zmaleje, i tłuste jego ciało wychudnie.
Izajasza 17  5 I stanie się tak, jak kiedy żniwiarz chwyta w garść zboże na pniu, a ramię jego ścina kłosy; i jak gdy zbierają kłosy w dolinie Refaim,
Izajasza 17  6 tak że zostaje na niej pokłosie; albo jak przy otrząsaniu oliwki: zostają dwie lub trzy jagody na samym wierzchołku, cztery lub pięć na gałęziach owocowego drzewa — wyrocznia Jahwe, Boga Izraela.
Izajasza 17  7 W owym dniu patrzeć będzie człowiek na swego Stwórcę i jego oczy się zwrócą ku Świętemu Izraela.
Izajasza 17  8 Nie popatrzy więcej na ołtarze, dzieło rąk swoich, ani nie rzuci okiem na to, co uczyniły jego palce: na aszery i stele słoneczne.
Izajasza 17  9 W owym dniu twe miasta warowne będą jak tamte, opuszczone przez Amorytów i Chiwwitów, które opuścili przed synami izraelskimi. Staną się pustynią.
Izajasza 17 10 Bo zapomniałeś Boga, twego Zbawiciela, i nie pamiętałeś o Skale twej obrony. Dlatego sadzisz rozkoszne sadzonki i rozsiewasz obce rośliny.
Izajasza 17 11 W dzień, w którym zasadziłeś, sprawiasz, że rosną, i rano, gdy posiałeś, przywodzisz do rozkwitu, ale zniknie żniwo w dzień choroby, a ból będzie nieuleczalny.
Izajasza 17 12 Ach, wrzawa mnogich ludów! Jak łoskot morza, tak huczą. Ach, rozgwar narodów! jak szum fal potężnych, tak szumią.
Izajasza 17 13 <Narody szumią, jak szumią wezbrane wody>. Ale [Jahwe] je zgromi, a te umkną daleko; będą porwane na góry jak plewa przez wicher i jak tuman kurzu przez burzę.
Izajasza 17 14 W czasie wieczornym, toż to był strach; przed ranem, już go nie ma. Taki jest dział naszych łupieżców, taki los naszych rabusiów.

Izajasza 18  1 Ach, kraju brzęczących skrzydeł, leżący za rzekami Kusz,
Izajasza 18  2 wysyłasz posłów przez morze na łódkach papirusowych po wodzie! "Idźcie, posłańcy pospieszni, do ludności rosłej i o skórze brązowej, do narodu, co budzi trwogę, odkąd istnieje, do ludności potężnej i zdobywczej, której kraj przecinają rzeki".
Izajasza 18  3 Wy wszyscy mieszkańcy świata, wszyscy zaludniający ziemię, patrzcie, jak na górach znak się podnosi! Słuchajcie, jak się głos trąby rozlega!
Izajasza 18  4 Albowiem tak mi rzekł Jahwe: "Z miejsca, gdzie jestem, patrzę niezmącony, niby ciepło pogodne przy świetle słońca, niby obłok rosisty w upalne żniwo".
Izajasza 18  5 Bo przed winobraniem, gdy kwiaty opadną i zawiązany owoc stanie się dojrzewającym gronem, wtedy obetnie gałązki winne nożycami, a odrośle odciąwszy odrzuci.
Izajasza 18  6 Wszyscy razem pozostaną dla górskich ptaków drapieżnych i dla dzikich zwierząt na ziemi. Drapieżne ptaki na nich żerować będą latem, a wszystka dzika zwierzyna na nich przezimuje.
Izajasza 18  7 Wówczas przyniesie ofiary dla Jahwe Zastępów naród rosły o brązowej skórze, naród budzący postrach zawsze, odkąd istnieje, ludność potężna i zdobywcza, której kraj przecinają rzeki, na miejsce [znane z] imienia Jahwe Zastępów, na górę Syjon.

Izajasza 19  1 Wyrok na Egipt. Oto Jahwe, wsiadłszy na lekki obłok, wkroczy do Egiptu. Zadrżą przed Nim bożki egipskie, omdleje serce Egiptu w jego piersi.
Izajasza 19  2 Uzbroję Egipcjan jednych przeciw drugim, i walczyć będzie brat przeciw bratu, przyjaciel przeciw przyjacielowi, miasto przeciw miastu, królestwo przeciw królestwu.
Izajasza 19  3 Dozna wstrząsu duch ożywiający Egipt, a jego zaradność zniweczę. Więc radzić się będą bożków i czarodziejów, wróżów, i czarnoksiężników.
Izajasza 19  4 Wydam Egipcjan w ręce srogiego pana; okrutny król będzie nimi władał — wyrocznia Pana, Jahwe Zastępów.
Izajasza 19  5 Zginą wody z morza, rzeka opadnie i wyschnie,
Izajasza 19  6 kanały poczną cuchnąć, ramiona Nilu w Egipcie zmaleją i wyschną; trzcina i sitowie powiędną.
Izajasza 19  7 Ogołocone będą brzegi Nilu, cała roślinność Nilu uschnie, wyginie i już jej nie będzie.
Izajasza 19  8 Rybacy będą wzdychali, i zasmucą się wszyscy, którzy wędkę zarzucają w Nilu; a ci, którzy rozciągają sieci na powierzchni wody, będą rozpaczali.
Izajasza 19 10 Przedsiębiorcy będą załamani, a wszyscy najemnicy — zgnębieni na duchu.
Izajasza 19 11 O, jak są głupi książęta Soan! Mądrzy doradcy faraona tworzą głupią radę. Jakże możecie mówić faraonowi: "Jestem uczniem mędrców, uczniem dawnych królów" ?
Izajasza 19 12 Gdzie są, proszę, twoi mędrcy? Niech ci się pokażą i niech objawią, co postanowił Jahwe Zastępów względem Egiptu.
Izajasza 19 13 Zgłupieli książęta Soan, mylą się książęta z Nof, zwiedli Egipt naczelnicy jego nomów.
Izajasza 19 14 Jahwe rozlał w nich ducha obłędu; oni zawiedli Egipt na błędną drogę, w każdym jego dziele, podobnie jak pijak wymiotujący schodzi ze swej drogi.
Izajasza 19 15 I Egipt nie osiągnie żadnego dzieła z tych, których dokonuje głowa i ogon, palma i sitowie.
Izajasza 19 16 W ów dzień Egipcjanie staną się jak kobiety: będą drżeć i będą się lękać na widok poruszenia ręki, którą Jahwe Zastępów podniesie przeciw nim.
Izajasza 19 17 Wtedy ziemia judzka stanie się postrachem dla Egiptu. Ile razy mu się ją przypomni, strach go ogarnie z powodu zamiaru, który Jahwe Zastępów powziął przeciwko niemu.
Izajasza 19 18 W ów dzień będzie pięć miast w kraju egipskim, mówiących językiem kananejskim, które przysięgać będą na Jahwe Zastępów; jedno z nich będzie zwane Ir-Haheres.
Izajasza 19 19 W ów dzień będzie się znajdował ołtarz Jahwe w pośrodku kraju Egiptu, a przy jego granicy stela na cześć Jahwe.
Izajasza 19 20 Będą to znaki i świadectwa dla Jahwe Zastępów w kraju egipskim. Kiedy wobec ciemiężycieli zawezwą Jahwe na pomoc, pośle im wybawiciela, który będzie ich bronił i ocali.
Izajasza 19 21 Wtedy Jahwe da się poznać Egipcjanom; Egipcjanie zaś nie tylko uznają Jahwe w ów dzień, ale czcić Go będą ofiarami ze zwierząt i z pokarmów, składać też będą śluby Jahwe i wypełnią je.
Izajasza 19 22 Choć Jahwe dotknie ciężko Egipcjan, przecież ich uzdrowi; oni zaś nawrócą się do Jahwe, który ich wysłucha i uleczy.
Izajasza 19 23 W ów dzień będzie otwarta droga z Egiptu do Asyrii. Asyria przyjdzie do Egiptu, a Egipt do Asyrii. Lecz Egipt służyć będzie Asyrii.
Izajasza 19 24 W ów dzień Izrael, trzeci kraj z Egiptem i z Asyrią, będzie błogosławieństwem pośrodku ziemi.
Izajasza 19 25 Jahwe Zastępów pobłogosławi mu, mówiąc: "Błogosławiony niech będzie Egipt, mój lud, i Asyria, dzieło moich rąk, i Izrael, moje dziedzictwo".

Izajasza 20  1 W roku, w którym Tartan wysłany przez Sargona, króla asyryjskiego, przybył pod Aszdod, przypuścił szturm do miasta i zdobył je,
Izajasza 20  2 w tym samym czasie Jahwe przemówił do Izajasza, syna Amosa, tymi słowami: "Idź, rozwiąż wór z bioder twoich, zdejm też obuwie z nóg twoich!" Ten zaś uczynił tak, chodząc nago i boso.
Izajasza 20  3 Wówczas Jahwe powiedział: "Jak sługa mój, Izajasz, chodził nago i boso trzy lata, jako znak i dziwny symbol dotyczący Egiptu i kraju Kusz,
Izajasza 20  4 tak król asyryjski uprowadzi jeńców z Egiptu i wygnańców z Kusz, młodych i starych, nagich i bosych, i z obnażonymi pośladkami — na hańbę Egiptu".
Izajasza 20  5 Zalękną się i zarumienią z powodu kraju Kusz, ich nadziei, i z powodu Egiptu, ich chluby.
Izajasza 20  6 I powiedzą w ów dzień mieszkańcy tego wybrzeża: "Oto, co się stało z tym, w którym położyliśmy nadzieję i do którego uciekaliśmy się o pomoc, ażeby nas wyrwał od króla asyryjskiego ! A teraz jak się ocalimy my sami ?"
Izajasza 21  1 Wyrok na pustynię nadmorską. Jak huragany przelatujące nad Negebem, tak on przychodzi z pustyni, z okolicy strasznej.
Izajasza 21  2 Widzenie przytłaczające zwiastowano mi: Rozbójnik rabuje, niszczyciel niszczy. "Elamie, wychodź! Medio, oblegaj! Wszystkim jękom kres położę".
Izajasza 21  3 Dlatego dreszcz przeniknął me biodra, chwyciły mnie skurcze bolesne jak bóle rodzącej; zbyt jestem udręczony, by słyszeć, nazbyt przerażony, aby widzieć.
Izajasza 21  4 Serce moje w obłędzie, przejęła mię groza; zmrok przeze mnie upragniony zmienił mi się na postrach.
Izajasza 21  5 Zastawiają stół, nakrywają obrusem, jedzą, piją... "Wstańcie, książęta! Namaśćcie tarcze!"
Izajasza 21  6 Bo tak powiedział do mnie Pan: "Idź, postaw wartownika, iżby doniósł, co zobaczy.
Izajasza 21  7 Gdy ujrzy poczet jazdy, jeźdźców na koniach parami, jeźdźców na osłach, jeźdźców na wielbłądach, niech patrzy uważnie, z wielką uwagą!"
Izajasza 21  8 I zawołał strażnik: "Na wieży strażniczej, o Panie, stoję ciągle we dnie, na placówce mej warty co noc jestem na nogach".
Izajasza 21  9 A oto przybywają jezdni, jeźdźcy na koniach parami. Odezwał się jeden i rzekł: "Upadł Babilon, upadł i wszystkie posągi jego bożków strzaskane na ziemi!".
Izajasza 21 10 O mój ty [ludu] wymłócony i wytłuczony na klepisku! Co usłyszałem od Jahwe Zastępów, Boga Izraelowego, to ci oznajmiłem!
Izajasza 21 11 Wyrok na Edom. Ktoś krzyczy do mnie z Seiru: "Stróżu, która to godzina nocy? Stróżu, która to godzina nocy?"
Izajasza 21 12 Stróż odrzekł: "Przychodzi ranek, a także noc. Jeśli chcecie pytać, pytajcie, nawróćcie się, przyjdźcie!"
Izajasza 21 13 Wyrok na Arabię. Którzy w zaroślach na stepie nocujecie, wy gromady Dedanitów,
Izajasza 21 14 wynieście wodę naprzeciw spragnionych! Mieszkańcy kraju Tema, z chlebem waszym wyjdźcie na spotkanie uchodźców!
Izajasza 21 15 Bo przed rzezią uciekli, przed mieczem dobytym, przed łukiem napiętym, przed wirem walki.
Izajasza 21 16 Albowiem tak powiedział Pan do mnie: "Jeszcze jeden rok taki, jak rok najemnika, a skończy się cała chluba Kedaru.
Izajasza 21 17 Ostatek też z pocztu łuczników, dzielnych synów Kedaru, będzie bardzo nieliczny; bo Jahwe, Bóg Izraela, powiedział".

Izajasza 22  1 Wyrok na Dolinę Widzenia. Co ci jest, proszę, że całe wylęgasz na tarasy dachów,
Izajasza 22  2 o pełne zgiełku, miasto wrzaskliwe, stolico rozbawiona? Twoi zabici nie legli od miecza ani nie zginęli na wojnie.
Izajasza 22  3 Wodzowie twoi wszyscy razem uciekli, wzięci do niewoli bez użycia łuku. Waleczni twoi wszyscy razem związani, [choć] uszli daleko.
Izajasza 22  4 Dlatego rzekłem: "Odwróćcie wzrok ode mnie, żebym mógł gorzko płakać. Nie próbujcie mnie pocieszać nad zagładą Córy mego ludu".
Izajasza 22  5 Bo to dzień popłochu, zdeptania i rozsypki, zrządzony przez Pana, Jahwe Zastępów. W Dolinie Widzenia ktoś mur rozwala i krzyk się wzbija ku górze.
Izajasza 22  6 Elam podniósł kołczan, Aram zaprzągł konie, Kir odsłonił tarczę.
Izajasza 22  7 Twe najpiękniejsze doliny są pełne rydwanów, a jezdni ustawili się naprzeciw bramy.
Izajasza 22  8 Tak odkrył [wróg] osłonę Judy. Tyś spoglądało w ów dzień na zbrojownię w Domu Lasu.
Izajasza 22  9 Widzieliście też, jak były liczne szczerby w murach Miasta Dawidowego; zebraliście wodę w Niższej Sadzawce;
Izajasza 22 10 przeliczyliście domy w Jeruzalem i zburzyliście budynki, by wzmocnić mur miejski.
Izajasza 22 11 Urządziliście zbiornik między dwoma murami na wodę Starej Sadzawki; ale nie zważaliście na Twórcę tych rzeczy ani dostrzegaliście Tego, który je z dawna kształtował.
Izajasza 22 12 Pan zaś, Jahwe Zastępów, wezwał [was] w ów dzień do płaczu i do żałoby, do ostrzyżenia się i do przyodziania woru.
Izajasza 22 13 A tymczasem [nic tylko]: uciecha i zabawa, zabijanie wołów i zarzynanie baranów, zajadanie mięsa i zapijanie winem: "Jedzmy i pijmy, bo jutro pomrzemy!"
Izajasza 22 14 Lecz Jahwe Zastępów dał się słyszeć uszom moim: "Na pewno ta nieprawość nie będzie wam odpuszczona, dopóki nie pomrzecie". Powiedział Pan, Jahwe Zastępów.
Izajasza 22 15 Tak mówi Pan, Jahwe Zastępów: Idź, wejdź do tego ministra, do Szebny, zarządcy pałacu,
Izajasza 22 16 który sobie wykuwa grobowiec wysoko i w skale drąży dla siebie komnatę: "Co ty tu posiadasz i kogo ty masz tutaj, żeś sobie tu wyciosał grobowiec ?"
Izajasza 22 17 Oto Jahwe zrzuci cię, człowiecze, z wielkim rozmachem i uchwyci cię jednym chwytem,
Izajasza 22 18 i tocząc cię zwinie w kłębek jak piłkę [rzucając] po ziemi przestronnej. Tam umrzesz i tam pójdą pojazdy, z których się chlubiłeś, o ty, zakało domu twego pana!
Izajasza 22 19 Gdy strącę cię z twego urzędu i przepędzę cię z twojej posady,
Izajasza 22 20 tegoż dnia powołam sługę mego, Eliakima, syna Chilkiasza.
Izajasza 22 21 Oblokę go w twoją tunikę, przepaszę go twoim pasem, twoją władzę oddam w jego ręce; on będzie ojcem dla mieszkańców Jeruzalem oraz dla domu Judy.
Izajasza 22 22 Położę klucz domu Dawidowego na jego ramieniu: Gdy on otworzy, nikt nie zamknie, gdy on zamknie, nikt nie otworzy.
Izajasza 22 23 Wbiję go jak kolek na miejscu pewnym; i stanie się tronem chwały dla domu swego ojca.
Izajasza 22 24 Na nim zawieszą całą chlubę jego domu ojcowskiego — młode pędy i odrośle — wszystkie drobne naczynia, od czarek do wszelakich dzbanów.
Izajasza 22 25 W ów dzień, mówi Jahwe Zastępów, kolek wbity na miejscu pewnym nie wytrzyma, lecz złamie się i spadnie, a cały ciężar, który na nim wisiał, roztrzaska się. Albowiem Jahwe powiedział.

Izajasza 23  1 Wyrok na Tyr. Jęknijcie, okręty Tarszisz, bo wasza przystań [warowna] zniszczona. Gdy z kraju Kittim wracały, odebrały tę wieść.
Izajasza 23  2 Jęczcie, mieszkańcy wybrzeża, kupcy z Sydonu, których posłańcy przeprawiali się przez morze
Izajasza 23  3 o bezmiernych wodach. Ziarno znad Szichoru, żniwo znad Rzeki było dochodem Tyru i było przedmiotem handlu z narodami.
Izajasza 23  4 Zawstydź się, Sydonie, bo morze przemówiło, <przystań morska rzekła>: "Nie czułam bólu porodu i nie porodziłam, nie dałam wychowania chłopcom ani dziewczętom rozwoju".
Izajasza 23  5 Gdy Egipcjanie posłyszą taką wieść jak ta o Tyrze, wić się będą z żalu.
Izajasza 23  6 Przeprawcie się do Tarszisz, jęczcie, mieszkańcy wybrzeża!
Izajasza 23  7 Czy to jest wasze wesołe miasto, którego początek sięga dawnych czasów, którego nogi zdążają daleko, by się [tam] osiedlić?
Izajasza 23  8 Kto zgotował taki los Tyrowi rozdającemu korony, którego kupcy byli książętami, a przekupnie ludźmi szanowanymi po świecie?
Izajasza 23  9 Jahwe Zastępów to postanowił, żeby upokorzyć pychę całej jego świetności i poniżyć wszystkich wielmożów świata.
Izajasza 23 10 Uprawiaj twą ziemię, o Córo Tarszisz! Portu już nie ma.
Izajasza 23 11 Wyciągnął rękę na morze, zatrząsł królestwami, Jahwe nakazał w sprawie Kanaanu, by zburzyć jego warownie.
Izajasza 23 12 Rzekł On: "Nie będziesz się więcej radować, Dziewico zhańbiona, Córo Sydonu! Wstań, przepraw się do Kittim: tam również nie zaznasz spokoju".
Izajasza 23 13 Oto kraj Chaldejczyków — <naród ten nie istniał, Asyria go założyła dla dzikich zwierząt> — oni to wznieśli swe wieże; zrównali z ziemią zamki Sydonu, obrócili go w gruzy.
Izajasza 23 14 Zawyjcie, okręty Tarszisz, bo wasz gród [morski] — spustoszony.
Izajasza 23 15 Stanie się w ów dzień, iż Tyr pójdzie w zapomnienie przez siedemdziesiąt lat, jak dni jednego króla. Pod koniec siedemdziesięciu lat przydarzy się Tyrowi, jak nierządnicy z piosenki:
Izajasza 23 16 "Weźmij cytrę, obejdź miasto, nierządnico zapomniana! Zagraj dobrze, mnóż piosenki, ażebyś się przypomniała!"
Izajasza 23 17 Przyjdzie więc do tego, pod koniec siedemdziesięciu lat, że Jahwe nawiedzi Tyr. Ten zaś powróci do swego zarobkowania i odda się nierządowi ze wszystkimi królestwami świata na powierzchni ziemi.
Izajasza 23 18 Ale jego zarobek i jego zysk będą poświęcone Jahwe i nie będą gromadzone ani przechowywane. Albowiem jego zarobek będzie użyty dla tych, którzy przebywają przed obliczem Jahwe, żeby mogli jeść do syta i przyodziewać się wystawnie.

Izajasza 24  1 Oto Jahwe pustoszy ziemię, niszczy ją i przewraca jej powierzchnię, a mieszkańców jej rozprasza.
Izajasza 24  2 I będzie [dotknięty] jak lud, tak kapłan, jak sługa, tak jego pan, jak służąca, tak jej pani, jak nabywca, tak sprzedawca, jak pożyczkę dający, tak biorący ją, jak wierzyciel, tak jego dłużnik.
Izajasza 24  3 Okropnie spustoszona będzie ziemia i bezgranicznie rozdrapana, bo Jahwe wydał taki wyrok.
Izajasza 24  4 Żałośnie wygląda ziemia, zmarniała; świat opadł z sił, niszczeje, niebo wraz z ziemią się wyczerpały.
Izajasza 24  5 Ziemia została splugawiona przez swoich mieszkańców, bo pogwałcili prawa, przestąpili przykazania, złamali wieczyste przymierze.
Izajasza 24  6 Dlatego ziemię pochłania przekleństwo, a jej mieszkańcy odpokutowują; dlatego się przerzedzają mieszkańcy ziemi i mało ludzi zostało. Zniszczone miasto
Izajasza 24  7 Młode wino w smutku, winnica podupadła, wzdychają wszyscy ludzie wesołego serca.
Izajasza 24  8 Ustala wesołość bębenków, ucichła wrzawa hulających, umilkł wesoły dźwięk cytr.
Izajasza 24  9 Nie piją wina wśród pieśni, sycera gorzknieje pijakom.
Izajasza 24 10 Zburzone jest miasto chaosu, dom każdy zamknięty od wejścia.
Izajasza 24 11 Na ulicach narzekanie na brak wina. Minęła wszelka radość, wesele odeszło z ziemi.
Izajasza 24 12 Tylko pustka została w mieście i brama rozbita w kawałki.
Izajasza 24 13 Tak bowiem będzie na środku ziemi pomiędzy narodami, jak przy otrząsaniu oliwek, jak ostatki winogron po winobraniu.
Izajasza 24 14 Ci to podniosą swój głos, sławić będą majestat Jahwe, wzniosą okrzyki od strony morza.
Izajasza 24 15 Dlatego na Wschodzie czcić będą Jahwe, na wyspach morskich imię Jahwe, Boga Izraelowego.
Izajasza 24 16 Od krańca ziemi słyszeliśmy pienia: "Chwała Sprawiedliwemu!" Lecz ja rzekłem: "Mam tajemnicę, groźną mam tajemnicę, biada mi! Wiarołomni działają zdradliwie, wiarołomni dopuścili się zdrady!"
Izajasza 24 17 Groza i dół, i sidło na ciebie, mieszkańcu ziemi:
Izajasza 24 18 Kto umknie przed krzykiem grozy, wpadnie w dół, a kto się wydostanie z dołu, w sidła się omota! O tak, upusty otworzą się w górze i podwaliny ziemi się zatrzęsą.
Izajasza 24 19 Ziemia rozpadnie się w drobne kawałki, ziemia pękając wybuchnie, ziemia zadrgawszy zakołysze się,
Izajasza 24 20 ziemia się mocno będzie zataczać jak pijany i jak budka [na wietrze] będzie się chwiała. Grzech jej zaciąży nad nią, tak iż upadnie i już nie powstanie.
Izajasza 24 21 Nastąpi w ów dzień to, iż Jahwe skarze wojsko niebieskie tam w górze i królów ziemskich tu na dole.
Izajasza 24 22 Zostaną zebrani, uwięzieni w lochu; będą zamknięci w więzieniu, a po wielu latach będą ukarani.
Izajasza 24 23 Księżyc się zarumieni, słońce się zawstydzi, bo zakróluje Jahwe Zastępów na górze Syjon i w Jeruzalem; wobec swych starców będzie uwielbiony.

Izajasza 25  1 Jahwe, Tyś Bogiem moim! Sławić Cię będę i wielbić Twe imię, bo dokonałeś przedziwnych zamierzeń z dawna powziętych, niezmiennych, prawdziwych;
Izajasza 25  2 bo zamieniłeś miasto na stos gruzów, warowny gród na rumowisko. Zamek pysznych, by się nie stał miastem, nie będzie odbudowany na wieki.
Izajasza 25  3 Przeto lud mocny Cię chwali, miasto narodów przemożnych czci Ciebie.
Izajasza 25  4 Bo Tyś jest ucieczką dla biednych, dla ubogich podporą w utrapieniu; Tyś osłoną przed deszczem, Tyś ochłodą przed skwarem. Bo tchnienie przemożnych jest jak deszcz zimowy,
Izajasza 25  5 jak spiekota na suchym stepie. Uśmierzysz wrzawę pysznych jak upał przez cień chmury. Pieśń przemożnych zostanie stłumiona.
Izajasza 25  6 Jahwe Zastępów przygotuje dla wszystkich ludów na tej górze ucztę z tłustego mięsa, ucztę z wybornych win, z najpożywniejszego mięsa, z najwyborniejszych win.
Izajasza 25  7 Zedrze On na tej górze zasłonę, zapuszczoną na twarzy wszystkich ludów, i całun, który okrywał wszystkie narody.
Izajasza 25  8 Raz na zawsze zniszczy śmierć. Wtedy Jahwe Pan otrze łzy z każdego oblicza, odejmie hańbę swego ludu po całej ziemi, bo Jahwe przyrzekł.
Izajasza 25  9 I powiedzą w owym dniu: Oto nasz Bóg, Ten, któremuśmy zaufali, że nas wybawi; oto Jahwe, w którym złożyliśmy naszą ufność: cieszmy się i radujmy z Jego zbawienia!
Izajasza 25 10 Albowiem ręka Jahwe spocznie na tej górze. Moab zaś będzie rozdeptany u siebie, jak się depcze słomę na gnojowisku;
Izajasza 25 11 i wyciągnie tam na środku swe ręce, jak pływak je wyciąga do pływania; lecz [Jahwe] upokorzy jego pychę razem z wysiłkami jego rąk.
Izajasza 25 12 On niezdobytą twierdzę twoich murów zgniecie, zwali, zrzuci w proch na ziemię.

Izajasza 26  1 W ów dzień śpiewać będą tę pieśń w ziemi judzkiej: "Miasto mamy potężne; On jako środek ocalenia sprawił mury i przedmurze.
Izajasza 26  2 Otwórzcie bramy! Niech wejdzie naród sprawiedliwy, dochowujący wierności;
Izajasza 26  3 jego charakter stateczny Ty kształtujesz w pokoju, w pokoju, bo Tobie zaufał.
Izajasza 26  4 Złóżcie nadzieję w Jahwe na zawsze, bo Jahwe jest wiekuistą Skałą!
Izajasza 26  5 Bo On poniżył przebywających na szczytach, upokorzył miasto niedostępne, upokorzył je aż do ziemi, sprawił, że w proch runęło.
Izajasza 26  6 Podepcą je nogi, nogi biednych i stopy ubogich".
Izajasza 26  7 Ścieżka sprawiedliwego jest prosta, Ty równasz prawą drogę sprawiedliwego.
Izajasza 26  8 Także na ścieżce Twoich sądów, o Jahwe, my również oczekujemy Ciebie; imię Twoje i pamięć o Tobie to upragnienie duszy.
Izajasza 26  9 Dusza moja pożąda Ciebie w nocy, duch mój — poszukuje Cię w swym wnętrzu; bo gdy Twe sądy jawią się na ziemi, mieszkańcy świata uczą się sprawiedliwości.
Izajasza 26 10 Jeżeli okazać łaskę złoczyńcy, on nie nauczy się sprawiedliwości; nieprawość on czyni na ziemi prawych;
Izajasza 26 11 i nie dostrzega majestatu Jahwe! Jahwe, Twa ręka wzniesiona! Oni nie dostrzegają!... Niech ujrzą ku swemu zawstydzeniu zazdrosną dbałość Twoją o lud; ogień zaś zgotowany dla Twych wrogów niech ich pożre.
Izajasza 26 12 Jahwe, użyczysz nam pokoju, bo i wszystkie nasze dzieła Tyś nam zdziałał!
Izajasza 26 13 Jahwe, Boże nasz, inni panowie niż Ty nas opanowali, ale my Ciebie samego, Twoje imię wysławiamy.
Izajasza 26 14 Umarli nie ożyją, nie zmartwychwstaną cienie, dlatego że Tyś ich skarał i unicestwił, i zatarłeś wszelką o nich pamięć.
Izajasza 26 15 Pomnożyłeś naród, o Jahwe, pomnożyłeś naród, rozsławiłeś się, rozszerzyłeś wszystkie granice kraju!
Izajasza 26 16 Jahwe, w ucisku szukaliśmy Ciebie, słaliśmy modły półgłosem, kiedyś Ty chłostał.
Izajasza 26 17 Jak brzemienna, bliska chwili rodzenia wije się, krzyczy w bólach porodu, tak myśmy się stali przed Tobą, o Jahwe!
Izajasza 26 18 Poczęliśmy, wiliśmy się z bólu, jakbyśmy mieli rodzić; ducha zbawczego nie wydaliśmy ziemi i nie przybyło mieszkańców na świecie.
Izajasza 26 19 Ożyją Twoi umarli, zmartwychwstaną ich trupy, obudzą się i krzykną z radości spoczywający w prochu, bo rosa Twoja jest rosą światłości, a ziemia wyda cienie zmarłych.
Izajasza 26 20 Idź, mój ludu, wejdź do swoich komnat i zamknij drzwi za sobą! Skryj się na małą chwilę, aż gniew przeminie.
Izajasza 26 21 Bo oto Jahwe wychodzi ze swojego miejsca, by karać niegodziwość mieszkańców ziemi. Wtedy ziemia ukaże krew, którą nasiąkła, i pomordowanych kryć dłużej nie będzie.

Izajasza 27  1 W ów dzień Jahwe ukarze swym mieczem, twardym, wielkim i mocnym, Lewiatana, węża płochliwego, Lewiatana, węża krętego; zabije też potwora morskiego.
Izajasza 27  2 W ów dzień [powiedzą]: Winnica urocza! Śpiewajcie o niej!
Izajasza 27  3 Ja, Jahwe, jestem jej stróżem; podlewam ją co chwila, by jej co złego nie spotkało, strzegę jej w dzień i w nocy.
Izajasza 27  4 Nie czuję gniewu. Niech Mi kto sprawi [w niej] ciernie i głogi! Wypowiem im wojnę, spalę je wszystkie razem!
Izajasza 27  5 Albo raczej niech się uchwyci mojej opieki, niech zawrze pokój ze Mną, pokój ze Mną niech zawrze!
Izajasza 27  6 W przyszłości się Jakub zakorzeni, Izrael zakwitnie i rozrośnie się, i napełni powierzchnię ziemi owocami.
Izajasza 27  7 Czy uderzył go tak, jak uderzył jego katów? Czy zabił, jak pozabijał jego zabójców?
Izajasza 27  8 Wygnaniem, zsyłką wywarł odwet na mieście. Przepędził je swoim gwałtownym podmuchem jak w dzień wschodniego wiatru.
Izajasza 27  9 Toteż wina Jakuba przez to będzie zmazana i ten będzie cały owoc usunięcia jego grzechu: że on przeznaczy wszystkie kamienie z ołtarza jako wapienne kamienie do pokruszenia. Nie będą stać już aszery ni stele słoneczne.
Izajasza 27 10 Bo warowne miasto stanie się pustkowiem, siedzibą wyludnioną i jak pustynia opustoszałą. Tam pasać się będzie stado cieląt i tam kłaść się, i skubać jego gałązki.
Izajasza 27 11 Gałęzie jego uschnąwszy odłamią się; przyjdą kobiety i popalą je. Bo jest to naród nierozumny. Dlatego nie zmiłuje się nad nim jego Stwórca ani mu Stworzyciel jego nie okaże litości.
Izajasza 27 12 Stanie się w ów dzień, że Jahwe wymłóci kłosy od Rzeki aż do Potoku Egipskiego; i wy, synowie Izraela, wszyscy co do jednego będziecie zgromadzeni.
Izajasza 27 13 W ów dzień zagrają na wielkiej trąbie, i wtedy przyjdą zagubieni w kraju Asyrii i rozproszeni po kraju egipskim. I uwielbią Jahwe na świętej górze, w Jeruzalem.

Izajasza 28  1 Biada pysznej koronie pijaków Efraima, więdnącemu kwieciu jego wspaniałej ozdoby, którą żyzna dolina [nosi] na szczycie! [Biada] zamroczonym winem!
Izajasza 28  2 Oto ktoś przez Pana [posłany], mocny i potężny, jak burza gradowa, jak niszczycielska trąba powietrzna, jak nawałnica wód gwałtownie wzbierających, [wszystko] na ziemię z mocą rzuci.
Izajasza 28  3 Nogami zdeptana będzie pyszna korona pijaków Efraima, a więdnące kwiecie jego wspaniałej ozdoby, którą żyzna dolina [nosi] na szczycie,
Izajasza 28  4 będzie jak wczesna figa przed nadejściem lata: kto ją zobaczy, zrywa i połyka chciwie, ledwie wziął do ręki.
Izajasza 28  5 W owym dniu Jahwe Zastępów będzie koroną chwały i ozdobnym diademem dla Reszty swego ludu;
Izajasza 28  6 a natchnieniem sprawiedliwości dla zasiadającego w sądzie i natchnieniem męstwa dla odpierających natarcie u bramy.
Izajasza 28  7 Również i ci chodzą chwiejnie na skutek wina, zataczają się pod wpływem sycery. Kapłan i prorok chodzą chwiejnie na skutek sycery, wino zawróciło im w głowie, zataczają się pod wpływem sycery, chodzą jak błędni miewając zwidzenia, potykają się, gdy odbywają sądy.
Izajasza 28  8 Zaiste, wszystkie stoły są pełne zwymiotowanych brudów; nie ma miejsca [czystego]!
Izajasza 28  9 Kogo to chce uczyć wiedzy? Komu chce dawać naukę? — Dzieciom ledwie odstawionym od mleka, niemowlętom odsadzonym od piersi!
Izajasza 28 10 Bo: Saw lasaw, saw lasaw; kaw lakaw, kaw, lakaw; zeer szam, zeer szam".*
Izajasza 28 11 Zaprawdę, wargami jąkałów i językiem obcym przemawiać będzie do tego narodu
Izajasza 28 12 ten, który mu powiedział: "Teraz, odpoczynek! Dajcie wytchnąć strudzonemu! A teraz, spokój!" — Ale nie chcieli go słuchać.
Izajasza 28 13 Wtedy będzie do nich mowa Jahwe: "Saw lasaw, saw lasaw; kaw lakaw, kaw lakaw; zeer szam, zeer szam",* żeby szli i upadli w tył i rozbili się, żeby uwikłali się w sieci i byli schwytani.
Izajasza 28 14 Dlatego posłuchajcie słowa Jahwe, wy wszyscy, panujący nad tym ludem, który jest w Jerozolimie.
Izajasza 28 15 Mówicie: "Zawarliśmy przymierze ze Śmiercią, i z Szeolem zrobiliśmy układ. Gdy się rozleje powódź [wrogów], nas nie dosięgnie, bo z kłamstwa uczyniliśmy sobie schronisko i skryliśmy się pod fałszem".
Izajasza 28 16 Przeto tak mówi Jahwe, Pan: "Oto Ja kładę na Syjonie kamień, kamień dobrany, węgielny, cenny, do fundamentów założony. Kto wierzy, nie potknie się.
Izajasza 28 17 I wezmę sobie prawo za miarę, a sprawiedliwość za pion". Ale grad zmiecie schronisko kłamstwa, a wody zaleją kryjówkę.
Izajasza 28 18 Wasze przymierze ze Śmiercią zostanie zerwane, i nie ostoi się wasz układ z Szeolem. Gdy się rozleje powódź [wrogów], będziecie dla nich na zdeptanie.
Izajasza 28 19 Ile razy przejdzie, pochwyci was. Gdy przechodzić będzie każdego ranka, i we dnie, i w nocy, blady strach na wieść o niej padnie.
Izajasza 28 20 Bo za krótkie będzie łóżko, aby się wyciągnąć, i zbyt wąskie przykrycie, by się nim owinąć.
Izajasza 28 21 Zaiste, Jahwe powstanie, jak na górze Perasim, jak w dolinie gibeońskiej się poruszy, by dokonać swego dzieła, swego dziwnego dzieła, by spełnić swe zadanie, swe tajemnicze zadanie.
Izajasza 28 22 A teraz przestańcie drwić, żeby wasze pęta się nie zacieśniły; słyszałem bowiem rzecz postanowioną przez Pana, Jahwe Zastępów, zniszczenie całego kraju.
Izajasza 28 23 Nastawcie uszy i słuchajcie głosu mego, uważajcie i słuchajcie mej mowy!
Izajasza 28 24 Czyż oracz wciąż tylko orze [pod zasiew], przewraca i bronuje swą rolę?
Izajasza 28 25 Czyż raczej, gdy zrówna jej powierzchnię, nie zasiewa czarnuszki i nie rozrzuca kminu? Czy nie sieje pszenicy, <zboża>, jęczmienia <i prosa>, wreszcie orkiszu po brzegach?
Izajasza 28 26 A ktoś poucza go o tym prawie, jego Bóg mu to wykłada.
Izajasza 28 27 Zaprawdę czarnuszki nie młócą saniami młockarskimi ani po kminie nie przetaczają walca młockarskiego wozu, ale bijakiem wybija się czarnuszkę, a kminek cepami.
Izajasza 28 28 Zboże mogłoby ulec zmiażdżeniu; ale nie bez końca młóci je młockarz. Gdy przetoczy koło swego wozu młockarskiego wraz z zaprzęgiem, nie zmiażdży go.
Izajasza 28 29 To również pochodzi od Jahwe Zastępów, który przedziwny okazał się w radzie, niezmierzony w mądrości.

Izajasza 29  1 Ach, Arielu, Arielu, miasto, gdzie obozował Dawid! Dodajcie rok do roku, święta niech biegną swym cyklem!
Izajasza 29  2 Wówczas ucisnę Ariela; nastanie żałość i wzdychanie. Ty będziesz dla mnie jakby Arielem:
Izajasza 29  3 jak Dawid rozłożę obóz przeciw tobie, otoczę cię szańcami, wzniosę przeciw tobie oblężnicze wieże.
Izajasza 29  4 Wtedy pokornie z ziemi mówić będziesz i z prochu wyjdą twe słowa stłumione; twój głos jakby upiora dobędzie się z ziemi, a mowa twa z prochu wyda się piszczeniem.
Izajasza 29  5 Jak drobny pył będzie twoich wrogów zgraja, i jak rozwiane plewy tłum twoich ciemięzców. A stanie się to nagle, niespodzianie:
Izajasza 29  6 zostaniesz nawiedzone przez Jahwe Zastępów grzmotem, wstrząsami i wielkim hukiem, huraganem, burzą i płomieniami trawiącego ognia.
Izajasza 29  7 Jak sen, jak widziadło nocne wyda się zgraja wszystkich narodów, co przeciw Arielowi wojują. Z wszystkimi, co walczą przeciw niemu, z wieżami oblężniczymi i z oblegającymi go stanie się podobnie,
Izajasza 29  8 jak kiedy ktoś głodny śni, że je, ale się budzi z pustym żołądkiem, i jak gdy ktoś spragniony śni, że pije, lecz budzi się zmęczony i z wyschniętym gardłem, tak będzie ze zgrają wszystkich narodów, idących do boju przeciw górze Syjon.
Izajasza 29  9 Wpadnijcie w osłupienie i trwajcie w nim, zaślepcie się i pozostańcie ślepi, bądźcie pijani, choć nie od wina, zataczajcie się, choć nie pod wpływem sycery.
Izajasza 29 10 Bo Jahwe spuścił na was sen twardy, zawiązał wasze oczy <wieszczków> i zakrył wasze głowy <jasnowidzów>.
Izajasza 29 11 Każde objawienie jest dla was jakby słowami zapieczętowanej księgi. Daje się ją temu, który umie czytać, mówiąc: "Czytaj ją, prosimy"m On zaś odpowiada: "Nie mogę, bo ona jest zapieczętowana".
Izajasza 29 12 Albo dają księgę takiemu, który nie umie czytać, mówiąc: "Czytajże to", a on odpowiada: "Nie umiem czytać".
Izajasza 29 13 Wyrzekł Pan: Ponieważ lud ten zbliża się do Mnie tylko w słowach, i sławi Mnie tylko wargami, podczas gdy serce jego jest z dala ode Mnie; ponieważ cześć jego jest dla Mnie tylko wyuczonym przez ludzi zwyczajem,
Izajasza 29 14 dlatego właśnie Ja ponowię niezwykłe działanie cudów i dziwów z tym ludem: zginie mądrość jego myślicieli, a rozum jego mędrców zaniknie.
Izajasza 29 15 Biada tym, którzy się kryją przed Jahwe, aby zataić swe zamysły, których czyny osnute są cieniem i którzy mówią: "Kto nas zobaczy i kto nas pozna?"
Izajasza 29 16 O co za przewrotność [u was]! Czyż może być garncarz na równi z gliną stawiany? Czyż może mówić dzieło o swym twórcy: "Nie uczynił mnie", i garnek rzec o tym, co go ulepił: "Nie ma rozumu"?
Izajasza 29 17 Czyż nie w krótkim już czasie Liban zamieni się w ogród, a ogród za bór zostanie uznany?
Izajasza 29 18 W ów dzień głusi usłyszą słowa księgi, a oczy niewidomych, wolne od mroku i od ciemności, będą widzieć.
Izajasza 29 19 Pokorni wzmogą swą radość w Jahwe, i najubożsi rozweselą się w Świętym Izraela,
Izajasza 29 20 bo nie stanie ciemięzcy, z szydercą koniec będzie, i wycięci będą wszyscy, co za złem gonią:
Izajasza 29 21 którzy słowem przywodzą drugiego do grzechu, którzy w bramie stawiają sidła na sędziów i odprawiają sprawiedliwego z niczym.
Izajasza 29 22 Dlatego tak mówi Jahwe, Bóg domu Jakuba, który odkupił Abrahama: "Odtąd Jakub nie będzie się rumienił ani oblicze jego już nie przyblednie,
Izajasza 29 23 bo gdy ujrzy (swe dzieci), dzieło mych rąk, wśród siebie, ogłosi imię moje jako święte. Wtedy czcić będą Świętego Jakubowego i z bojaźnią szanować Boga Izraela".
Izajasza 29 24 Duchem zbłąkani poznają mądrość, a szemrzący zdobędą pouczenie.

Izajasza 30  1 Biada synom zbuntowanym — wyrocznia Jahwe. Wykonują zamiary, ale nie moje, i wiążą się układami, lecz nie z mego natchnienia, tak że dodają grzech do grzechu.
Izajasza 30  2 Udają się w podróż do Egiptu bez zasięgnięcia zdania ust moich, aby się uciec pod opiekę faraona i by się schronić w cieniu Egiptu.
Izajasza 30  3 Lecz opieka faraona będzie dla was zawstydzeniem, a pohańbieniem ucieczka w cień Egiptu.
Izajasza 30  4 Bo jego książęta byli w Soan i jego posłowie doszli do Chanes.
Izajasza 30  5 Wszyscy zawiodą się na narodzie, co będzie nieużyteczny dla nich: ani ku pomocy, ani na pożytek, tylko na wstyd, a nawet na hańbę.
Izajasza 30  6 Wyrok na zwierzęta Negebu. Poprzez ziemię utrapienia i ucisku, lwicy i lwa ryczącego, żmii i latającego smoka, zanoszą swe bogactwa na grzbiecie osłów i swe skarby na garbie wielbłądów do narodu nieużytecznego.
Izajasza 30  7 Egipt bezskutecznie i na próżno obiecuje pomoc, dlatego nazywam go tak: "Rahab — bezczynny".
Izajasza 30  8 Teraz pójdź, wypisz to na tabliczce, przy nich, i opisz to w księdze, żeby służyło na przyszłe czasy jako wieczyste świadectwo:
Izajasza 30  9 Że jest to naród buntowniczy, synowie kłamliwi, synowie, którzy nie chcą słuchać Prawa Jahwe.
Izajasza 30 10 Tacy, którzy mówią do jasnowidzów: "Nie miejcie widzeń!" i do proroków: "Nie prorokujcie nam nagiej prawdy! Mówcie nam pochlebstwa, prorokujcie złudzenia!
Izajasza 30 11 Ustąpcie z drogi, zboczcie ze ścieżki, oddalcie sprzed nas Świętego Izraela!"
Izajasza 30 12 Dlatego tak mówi Święty Izraela: "Ponieważ odrzuciliście tę przestrogę, a położyliście ufność w krzywdzie i zdradzie i na nich się oparli,
Izajasza 30 13 dlatego występek ten stanie się dla was jakby szczeliną zwiastującą upadek, sprawiającą wygięcie na wysokim murze, którego zawalenie się następuje nagle w jednej chwili.
Izajasza 30 14 Zawalenie to jest jak stłuczenie dzbana garncarza, rozbitego tak bezwzględnie, że w jego szczątkach nie da się znaleźć skorupy do zgarnięcia węgli z ogniska, do zaczerpnięcia wody ze zbiornika".
Izajasza 30 15 Albowiem tak mówi Pan Jahwe, Święty Izraela: "W nawróceniu i spokoju jest wasze ocalenie, w ciszy i ufności leży wasza siła. Ale wyście tego nie chcieli!
Izajasza 30 16 Owszem, powiedzieliście: "Nie, bo na koniach uciekniemy!" — Dobrze, uciekniecie! — "I na szybkich [wozach] pomkniemy! -Dobrze, szybcy będą ci, którzy pogonią za wami!
Izajasza 30 17 Tysiąc [ucieknie] przed groźbą jednego, przed groźbą pięciu uciekniecie, aż zostanie z was tak mało, jak żerdź na szczycie góry i jak znak na pagórku".
Izajasza 30 18 Lecz dlatego Jahwe czeka, by wam okazać łaskę, i dlatego stoi, by się zlitować nad wami, bo Jahwe jest sprawiedliwym Bogiem. Szczęśliwi wszyscy, którzy w Nim ufają.
Izajasza 30 19 Zaiste, o ludu, który zamieszkujesz Syjon w Jerozolimie, nie będziesz gorzko płakał. Rychło okaże ci łaskę na głos twojej prośby. Ledwie usłyszy, odpowie ci.
Izajasza 30 20 Choćby ci dał Pan chleb ucisku i wodę utrapienia, twój nauczyciel już nie odstąpi, ale oczy twoje patrzeć będą na twego mistrza.
Izajasza 30 21 Twoje uszy usłyszą słowa rozlegające się za tobą: "To jest droga, idźcie nią.", gdybyś zboczył na prawo lub na lewo.
Izajasza 30 22 Wtedy za nieczyste uznasz srebrne obicie twych bożków i złote odzienie twych posągów. Wyrzucisz je jak brudną szmatę, której powiesz: "Precz!"
Izajasza 30 23 On użyczy deszczu na twoje zboże, którym obsiejesz rolę, a chleb z urodzajów gleby będzie soczysty i pożywny. Twoja trzoda będzie się pasła w owym czasie na rozległych łąkach.
Izajasza 30 24 Woły i osły obrabiające rolę żreć będą paszę dobrze przyprawioną, która została przewiana opałką i siedlaczką.
Izajasza 30 25 Przyjdzie do tego, iż po wszystkich wysokich górach i po wszystkich wzniesionych pagórkach znajdą się strumienie płynących wód na czas wielkiej rzezi, gdy upadną warownie.
Izajasza 30 26 Wówczas światło księżyca będzie jak światło słoneczne, a światło słońca stanie się siedmiokrotne jakby światło siedmiu dni w dniu, gdy Jahwe opatrzy rany swego ludu uleczy jego sińce po razach.
Izajasza 30 27 Oto imię Jahwe przychodzi z daleka; gniew Jego rozgorzał, przygniatający Jego ciężar. Jego wargi pełne są wzburzenia, Jego język jak pożerający ogień.
Izajasza 30 28 Tchnienie Jego jak potok wezbrany, którego nurt dosięga szyi. Przybywa przesiać narody sitem zniszczenia i włożyć między szczęki ludów wędzidło zwodnicze.
Izajasza 30 29 Pieśni mieć będziecie, jak przy obchodzie nocnej uroczystości, i radość serca jak ten, co idzie przy dźwiękach zdążając na górę Jahwe, ku Skale Izraela.
Izajasza 30 30 Jahwe da słyszeć swój głos potężny, okaże, jak ramię swe spuszcza, w wybuchu gniewu, wśród płomieni pożerającego ognia, wśród piorunów, ulewy i ciężkiego gradu.
Izajasza 30 31 Bo na głos Jahwe przerazi się Aszszur , rózgą będzie wysmagany.
Izajasza 30 32 Każde uderzenie kija będzie dla niego karą, którą Jahwe spuści na niego przy wtórze bębnów i cytr. Walczyć z nim będzie w zaciekłych bitwach.
Izajasza 30 33 Bo dawno przygotowano Tofet, ono jest także dla króla gotowe, zostało pogłębione, rozszerzone; stos węgli i drwa w nim obfitują. Tchnienie Jahwe niby potok siarki je rozpali.

Izajasza 31  1 Biada tym, którzy zstępują do Egiptu po pomoc, pokładają nadzieję w koniach, mają ufność w mnóstwie rydwanów oraz w bardzo wielkiej sile jazdy, a nie pokładają ufności w Świętym Izraela ani się nie radzą Jahwe.
Izajasza 31  2 A przecież On również potrafi sprowadzić niedolę. On słów swoich nie cofa. Powstanie przeciw domowi złoczyńców i przeciw pomocy dla źle postępujących.
Izajasza 31  3 Egipcjanie to ludzie, a nie Bóg; ich konie to ciało, a nie duch! Gdy Jahwe wyciągnie rękę, runie wspomożyciel, upadnie wspomagany, i zginą oni wszyscy razem.
Izajasza 31  4 Albowiem Jahwe tak powiedział do mnie: "Podobnie jak lew albo lwiątko pomrukuje nad swą zdobyczą: gdy przeciw niemu zbierze się tłum pasterzy, on nie wystrasza się ich krzykiem ani się nie płoszy ich hałasem, tak Jahwe Zastępów zstąpi do boju na górze Syjonu i na jego pagórku.
Izajasza 31  5 Jak ptaki latające, tak Jahwe Zastępów osłoni Jeruzalem, osłoni i ocali, oszczędzi i wyzwoli.
Izajasza 31  6 Dzieci Izraela, wróćcie do Tego, od którego odstępstwo oddziela was głęboko.
Izajasza 31  7 Zaiste, owego dnia każdy porzuci swe bożki srebrne i bożyszcza złote, które wam zrobiły grzeszne wasze ręce.
Izajasza 31  8 Nie od ludzkiego miecza padnie Aszszur; pochłonie go miecz nie człowieczy. Jeśli ucieknie przed mieczem, kwiat jego wojska pójdzie pod jarzmo.
Izajasza 31  9 Twierdza jego podda się z przestrachu i dowódcy jego załamią się przed znakiem [zwycięzcy]. Wyrocznia Jahwe, który ma ogień na Syjonie i piec swój w Jeruzalem.

Izajasza 32  1 Oto król będzie panował sprawiedliwie i książęta rządzić będą zgodnie z prawem:
Izajasza 32  2 Każdy będzie jakby osłoną przed wichrem i schronieniem przed ulewą, jak strumienie wody na suchym stepie, jak cień olbrzymiej skały na spieczonej ziemi.
Izajasza 32  3 Wówczas nie będą przyćmione oczy patrzących, uszy słuchających staną się uważne.
Izajasza 32  4 Serca nierozważnych zrozumieją wiedzę, a język jąkałów przemówi wyraźnie.
Izajasza 32  5 Nie będzie już głupi zwany szlachetnym ani krętacz mieniony wielmożnym.
Izajasza 32  6 Bo głupi wygłasza niedorzeczności i jego serce obmyśla nieprawość, żeby się dopuszczać bezbożności i głosić błędy o Jahwe, żeby żołądek głodnego pozostawić pusty i spragnionego pozbawić napoju.
Izajasza 32  7 Co do krętacza, to złe są jego krętactwa; knuje on podstępne sposoby, by zgubić biednych słowami kłamstwa, chociaż ubogi udowodni swe prawo.
Izajasza 32  8 Szlachetny zaś człowiek zamierza rzeczy szlachetne i trwa statecznie w szlachetnym działaniu.
Izajasza 32  9 Kobiety beztroskie, wstańcie, słuchajcie mego głosu! Dziewczęta zbyt pewne siebie, dajcie posłuch mej mowie!
Izajasza 32 10 Za rok i kilka dni zadrżycie, pewne siebie, bo winobranie się skończyło, zbiorów już nie będzie.
Izajasza 32 11 Lękajcie się, beztroskie! Zadrżyjcie, pewne siebie! Rozbierzcie się i obnażcie, przepaszcie [worem] biodra!
Izajasza 32 12 Bijcie się w piersi nad losem pól rozkosznych, nad owocodajną winnicą;
Izajasza 32 13 nad ziemią mojego ludu, gdzie wschodzą ciernie i głogi, nad wszystkimi domami radości, nad wesołym miastem.
Izajasza 32 14 Bo pałac jest opustoszały, hałaśliwe miasto wyludnione; Ofel i Strażnica stały się jaskiniami na zawsze: uciechą dla dzikich osłów, pastwiskiem dla stad.
Izajasza 32 15 Wreszcie zostanie wylany na nas Duch Jahwe z wysokości. Wtedy pustynia stanie się sadem, a sad za las uważany będzie.
Izajasza 32 16 Na pustyni osiądzie prawo, a sprawiedliwość zamieszka w sadzie.
Izajasza 32 17 Dziełem sprawiedliwości będzie pokój, a owocem prawa — wieczyste bezpieczeństwo.
Izajasza 32 18 Lud mój mieszkać będzie w stolicy pokoju, w mieszkaniach bezpiecznych, w zacisznych miejscach wypoczynku,
Izajasza 32 19 choćby las został powalony, a miasto było bardzo poniżone.
Izajasza 32 20 Szczęśliwi! Wy siać będziecie nad każdą wodą, puszczając wolno woły i osły.

Izajasza 33  1 Biada ci, łupieżco , ty sam nie złupiony i tobie, grabieżco, sam nie ograbiony! Kiedy skończysz łupić, wtedy ciebie złupią, gdy grabież zakończysz, ograbią też ciebie.
Izajasza 33  2 Jahwe, zmiłuj się nad nami, w Tobie mamy nadzieję! Bądź naszym ramieniem każdego poranka i naszym zbawieniem w czas ucisku.
Izajasza 33  3 Na głos Twej groźby uciekają ludy, gdy się podniesiesz, pierzchają narody.
Izajasza 33  4 Zbiera się łupy, jak się zbiera szarańczę, rzucają się na nie jak mrowie koników polnych.
Izajasza 33  5 Ponad wszystkim jest Jahwe, bo mieszka na wysokości! Napełni Syjon prawem i sprawiedliwością.
Izajasza 33  6 I zawita trwały pokój w jego czasach. Zasobem sił zbawczych — mądrość i wiedza, jego skarbem jest bojaźń Jahwe.
Izajasza 33  7 Oto wysłani na zwiady wołają z zewnątrz, płaczą gorzko posłowie w sprawie pokoju.
Izajasza 33  8 Opustoszały drogi, przechodniów zabrakło na ścieżkach. Wróg zerwał układy, odrzucił świadków, nie zważał na nikogo.
Izajasza 33  9 Kraj ma żałosny wygląd, marnieje; Liban przestał się zielenić, obumiera; Saron podobny do pustyni, a Baszan i Karmel są ogołocone.
Izajasza 33 10 "Teraz powstanę — mówi Jahwe — teraz się podniosę, teraz stanę wysoko.
Izajasza 33 11 Poczniecie siano, zrodzicie słomę, me tchnienie jak ogień was pożre.
Izajasza 33 12 Staną się ludy wypalonym wapnem, jak ścięte ciernie w ogniu spłoną.
Izajasza 33 13 Słuchajcie, najdalsi, co uczyniłem, poznajcie, najbliżsi, mą siłę!"
Izajasza 33 14 Grzesznicy na Syjonie się zlękli, bezbożnych chwyciło drżenie: Kto z nas wytrzyma przy trawiącym ogniu? Kto z nas wytrwa wobec wieczystych płomieni?
Izajasza 33 15 Kto postępuje sprawiedliwie i kto mówi uczciwie, kto odrzuca zyski bezprawne, kto się wzbrania dłońmi przed wzięciem podarku, kto zatyka uszy, by o krwi nie słuchać, kto zamyka oczy, by na zło nie patrzeć —
Izajasza 33 16 ten będzie mieszkał na wysokościach, twierdze na skałach będą jego schronieniem, dostarczą mu chleba, wody mu nie zbraknie.
Izajasza 33 17 Oczy twe ujrzą króla w całej jego krasie, zobaczą krainę bardzo rozległą.
Izajasza 33 18 Serce twe grozę będzie wspominać: "Gdzie ten, co liczył? Gdzie ten, co ważył? Gdzie ten, co spisywał twierdze?"
Izajasza 33 19 Nie ujrzysz już ludu zuchwałego, ludu o niewyraźnej mowie, nie do uchwycenia uchem, o bełkotliwym i niezrozumiałym języku.
Izajasza 33 20 Patrz na Syjon, miasto naszych świąt! Twe oczy oglądać będą Jeruzalem, siedzibę bezpieczną, namiot nieprzenośny, którego kołków nie wyrwą nigdy ani się żaden powróz nie urwie.
Izajasza 33 21 Bo właśnie tam mamy Jahwe potężnego, zamiast rzek o szerokich odnogach. Nie dotrze tam okręt poruszany wiosłami ani się okazalszy statek nie przeprawi:
Izajasza 33 22 Albowiem Jahwe jest naszym sędzią, Jahwe naszym prawodawcą, Jahwe naszym królem! On nas zbawi!
Izajasza 33 23 a jego liny obwisną, nie utrzymają prosto swego masztu, nie rozwiną żagla. 23b wtedy rozdzielą łup ogromny, chromi zagrabią zdobycz.
Izajasza 33 24 Żaden mieszkaniec nie powie: "Jestem chory". Lud, który mieszka w Jeruzalem, dostąpi odpuszczenia swoich nieprawości.

Izajasza 34  1 Przystąpcie, narody, by słuchać! I wy, ludy, natężcie uwagę! Niech słucha ziemia i wszystko, co ją napełnia, świat i wszystko, co na nim wyrasta!
Izajasza 34  2 Bo Jahwe kipi gniewem przeciw wszystkim poganom i wrze z oburzenia na wszystkie ich wojska. Przeznaczył je na zagładę, na rzeź je wydał.
Izajasza 34  3 Zabici ich leżą porzuceni, rozchodzi się zaduch z ich trupów; od krwi ich rozmiękły góry,
Izajasza 34  4 całe wojsko niebios topnieje. Niebiosa zwijają się jak zwój księgi, wszystkie ich zastępy opadają, jak opada listowie z winnego szczepu, i jak opadają liście z drzewa figowego.
Izajasza 34  5 Zaiste, mój miecz upoił się na niebie. Oto spadnie na Edom, na lud, który przeznaczyłem na potępienie.
Izajasza 34  6 Miecz Jahwe spłynął krwią, pokryty jest tłuszczem, krwią jagniąt i kozłów, tłuszczem nerek baranich. Bo Jahwe święci ofiarę w Bosra, wielką rzeź obrzędową w kraju Edomitów.
Izajasza 34  7 Jak bawoły ludy padają, i naród mocarzy jak woły. Ich ziemia opiła się krwią, proch jej nasiąknął tłuszczem.
Izajasza 34  8 Bo to dla Jahwe dzień pomsty, rok odwetu dla Obrońcy Syjonu.
Izajasza 34  9 Potoki Edomu obrócą się w smołę, a proch jego w siarkę; ziemia jego stanie się smołą płonącą.
Izajasza 34 10 Nie zgaśnie ni w nocy, ni w dzień, jej dym wznosić się będzie ciągle. Kraj pozostanie opustoszały z pokolenia w pokolenie, na wiek wieków nikt go nie przejdzie.
Izajasza 34 11 Pelikan i jeż go posiądą, puchacz i kruk go zamieszkają. Jahwe rozciągnie nad nim sznur nicości i ołowianki opustoszenia.
Izajasza 34 12 <Kozły się w nim zadomowią>. Nie będzie jego dostojników ani królestwa tam nie obwołają, wszyscy jego książęta będą niczym.
Izajasza 34 13 Ciernie wyrosną w jego pałacach, pokrzywy i osty w jego warowniach; będzie to nora szakali, dziedziniec strusich samic.
Izajasza 34 14 Zdziczałe psy spotkają się z hienami i kozły będą się przyzywać wzajemnie; co więcej, tam Lilit przycupnie i znajdzie sobie zacisze na spoczynek.
Izajasza 34 15 Tam się wąż gnieździć będzie i znosić jaja, wysiadywać młode i zgarniać pod swój cień. Tam i sępy się zlecą, nie będą patrzeć szukając jeden drugiego. —
Izajasza 34 16 Dowiedzcie się z księgi Jahwe i czytajcie! — Ani jednego z nich nie zabraknie! — Bo usta Jego, one rozkazały, i Duch Jego, On je zgromadził.
Izajasza 34 17 On też rzucił im los; i Jego ręka podzieliła im ziemię sznurem mierniczym. Na wieki będą ją dziedziczyli, mieszkać w niej będą z pokolenia w pokolenie.

Izajasza 35  1 Niech się rozweseli pustynia i spieczona ziemia, niech się raduje step i niech rozkwitnie!
Izajasza 35  2 Niech wyda kwiaty jak lilie polne, niech się rozraduje także skacząc i wykrzykując z uciechy. Chwałą Libanu ją obdarzono, ozdobą Karmelu i Saronu. Oni zobaczą chwałę Jahwe, wspaniałość naszego Boga.
Izajasza 35  3 Pokrzepcie ręce osłabłe, wzmocnijcie kolana omdlałe!
Izajasza 35  4 Powiedzcie małodusznym: "Odwagi! Nie bójcie się! Oto wasz Bóg, oto pomsta; przychodzi Boża odpłata; On sam przychodzi, by zbawić was".
Izajasza 35  5 Wtedy przejrzą oczy niewidomych i uszy głuchych się otworzą.
Izajasza 35  6 Wtedy chromy jak jeleń wyskoczy i język niemych wesoło krzyknie. Bo trysną zdroje wód na pustyni i strumienie na stepie;
Izajasza 35  7 spieczona ziemia zmieni się w pojezierze, spragniony kraj w krynice wód, badyle w kryjówkach, gdzie legały szakale, na trzcinę z sitowiem.
Izajasza 35  8 Będzie tam droga czysta, którą nazwą Drogą Świętą. Nie przejdzie nią nieczysty, <gdy odbywa podróż>, i głupi nie będą się tam wałęsać.
Izajasza 35  9 Nie będzie tam lwa, ni zwierz najdzikszy nie wstąpi na nią ani się nie znajdzie, ale tamtędy pójdą wyzwoleni
Izajasza 35 10 i odkupieni przez Jahwe powrócą. Przybędą na Syjon z radosnym śpiewem, ze szczęściem wiecznym na twarzach. Osiągną radość i szczęście, ustąpi smutek i wzdychanie.

Izajasza 36  1 W czternastym roku panowania króla Ezechiasza najechał Sennacheryb, król asyryjski, wszystkie warowne miasta judzkie i zdobył je.
Izajasza 36  2 Z Lakisz posłał król asyryjski Rabsaka z dużym oddziałem do Jerozolimy przeciw Ezechiaszowi. Rabsak zajął stanowisko przy kanale Wyższej Sadzawki, na drodze Pola Folusznika.
Izajasza 36  3 A wyszli do niego Eliakim, syn Chilkiasza, zarządca pałacu, Szebna, pisarz, i Joach, syn Asafa, pełnomocnik.
Izajasza 36  4 Rabsak zaczął mówić: "Powiedzcie Ezechiaszowi: Tak mówi wielki król, król asyryjski: Cóż to za bezpieczeństwo, któremu zaufałeś?
Izajasza 36  5 Myślisz może, iż próżne słowa zdołają zastąpić radę i siłę do walki? W kimże ty pokładasz ufność, że się zbuntowałeś przeciwko mnie?
Izajasza 36  6 Oto ty się opierasz na Egipcie, na tej nadłamanej lasce trzcinowej, która, gdy się kto oprze na niej, wchodzi w dłoń i przebija ją. Taki jest faraon, król egipski, dla wszystkich, którzy w nim pokładają nadzieję.
Izajasza 36  7 A jeżeli mi powiesz: "W Bogu naszym, Jahwe, położyliśmy ufność", to czyż On nie jest tym, którego wyżyny i ołtarze poznosił Ezechiasz nakazując Judzie i Jerozolimie: "Przed tym tylko ołtarzem będziecie pokłon oddawać Bogu"?
Izajasza 36  8 Teraz więc, proszę, zrób zakład z panem moim, królem asyryjskim: Dam ci dwa tysiące koni, jeżeli zdołasz wystawić do nich jeźdźców!
Izajasza 36  9 Jak zmusisz do odwrotu (namiestnika) jednego z najmniejszych sług pana mego? Ale ty zaufałeś Egiptowi, że dostaniesz rydwany i jazdę!
Izajasza 36 10 A teraz, czyż to wbrew woli Jahwe najechałem na ten kraj, by go spustoszyć? Jahwe rzekł do mnie: "Wyrusz w górę przeciw temu krajowi i spustosz go!""
Izajasza 36 11 Eliakim, Szebna i Joach powiedzieli do Rabsaka: "Mów, prosimy, do sług twoich po aramejsku, gdyż rozumiemy [ten język]; nie mów do nas po hebrajsku, wobec słuchającego ludu, który jest na murach".
Izajasza 36 12 Lecz Rabsak odrzekł: "Czyż do pana twego i do ciebie posłał mnie pan mój, abym mówił te słowa? Czyż nie [raczej] do ludzi, którzy siedzą na murach, [skazani] na jedzenie swego kału i na picie swego moczu razem z wami?"
Izajasza 36 13 Stał więc Rabsak i wołał donośnym głosem po hebrajsku tymi słowami: "Słuchajcie słów wielkiego króla, króla asyryjskiego!
Izajasza 36 14 Tak mówi król: Niech was nie zwodzi Ezechiasz, bo on nie potrafi was ocalić.
Izajasza 36 15 Niech was Ezechiasz nie ożywia ufnością w Jahwe, zapewniając: "Jahwe wybawi nas na pewno, to miasto nie będzie wydane w ręce króla asyryjskiego!"
Izajasza 36 16 Nie słuchajcie Ezechiasza, bo tak mówi król asyryjski: Zawrzyjcie ze mną pokój i poddajcie się mi, a będziecie jedli owoce, każdy ze swej winnicy i ze swego drzewa figowego, i będziecie pili wodę, każdy ze swej cysterny,
Izajasza 36 17 aż przyjdę zabrać was do kraju podobnego do waszego, kraju zboża i młodego wina, kraju chleba i winnic.
Izajasza 36 18 Tylko Ezechiasz niech was nie oszukuje mówiąc: "Wybawi nas Jahwe". Czyż bogowie narodów uratowali każdy swój kraj z ręki króla asyryjskiego?
Izajasza 36 19 Gdzie są bogowie Chamatu i Arpadu? Gdzie bogowie Sefarwaim? A czy wybawili Samarię z mojej ręki?
Izajasza 36 20 Którzy spośród wszystkich bogów tych krajów uratowali swój kraj z mojej ręki, żeby miał Jahwe wybawić z mojej mocy Jeruzalem?"
Izajasza 36 21 Oni zaś wysłuchali w milczeniu i nie odpowiedzieli mu ani słowa, bo taki był rozkaz królewski: "Nie odpowiadajcie mu!"
Izajasza 36 22 Przyszli więc do Ezechiasza z rozdartymi szatami Eliakim, syn Chilkiasza, i pisarz Szebna, i syn Asafa Joach, pełnomocnik, i oznajmili mu wypowiedź Rabsaka.

Izajasza 37  1 Gdy to usłyszał król Ezechiasz, rozdarł swe szaty, okrył się worem i udał się do świątyni Jahwe.
Izajasza 37  2 Potem posłał Eliakima, zarządcę pałacu, i Szebnę, pisarza, i starszych kapłanów, obleczonych w wory, do proroka Izajasza, syna Amosa,
Izajasza 37  3 by mu powiedzieli: "Tak mówi Ezechiasz: Ten dzień jest dniem utrapienia i kary, i hańby. Albowiem dojrzały dzieci do swoich narodzin, a nie ma siły do ich porodzenia.
Izajasza 37  4 Może twój Bóg, Jahwe, raczy słyszeć słowa Rabsaka, którego przysłał król asyryjski, jego pan, aby znieważać Boga żywego, i skarze go za słowa, które usłyszał Jahwe, twój Bóg! Przeto wznieś modlitwę za Resztę, która jeszcze pozostaje".
Izajasza 37  5 Przyszli więc słudzy króla Ezechiasza do Izajasza.
Izajasza 37  6 Izajasz zaś rzekł do nich: "Tak powiecie waszemu panu: Tak mówi Jahwe: Nie bój się słów, które usłyszałeś, a którymi pachołcy króla asyryjskiego rzucali Mi bluźnierstwa.
Izajasza 37  7 Oto Ja spowoduję w nim takie usposobienie, że na wiadomość, którą usłyszy, wróci do swego kraju; i sprawię, że w swoim kraju padnie od miecza".
Izajasza 37  8 Wrócił Rabsak i zastał króla asyryjskiego zdobywającego Libnę. Posłyszał bowiem, że [król] ustąpił spod Lakisz.
Izajasza 37  9 Gdy [Sennacheryb] otrzymał wieść o Tirhace, królu Kusz, głoszącą: "Wyruszył na wojnę przeciw tobie", <gdy usłyszał> , wyprawił posłów do Ezechiasza, polecając:
Izajasza 37 10 "Tak powiecie Ezechiaszowi, królowi judzkiemu: Niech cię nie zwodzi twój Bóg, w którym położyłeś nadzieję, zapewnieniem: "Nie będzie wydana Jerozolima w ręce króla asyryjskiego".
Izajasza 37 11 Oto ty słyszałeś, co zrobili królowie asyryjscy wszystkim krajom, przeznaczając je na zagładę, a ty miałbyś ocaleć?
Izajasza 37 12 Czy bogowie narodów, które moi przodkowie wyniszczyli, ocalili je? Gozan i Charan, i Resef, i Edanitów, którzy byli w Telassar?
Izajasza 37 13 Gdzie jest król Chamatu, król Arpadu, król miasta Sefarwaim, Heny i Iwwy?"
Izajasza 37 14 Ezechiasz wziął list z ręki posłów i przeczytał go. Następnie poszedł do świątyni Jahwe i rozwinął go przed Jahwe.
Izajasza 37 15 I zanosił modły Ezechiasz do Jahwe, mówiąc:
Izajasza 37 16 "O Jahwe Zastępów, Boże Izraela, który zasiadasz na cherubach, Ty sam jesteś Bogiem dla wszystkich królestw świata, Tyś uczynił niebo i ziemię.
Izajasza 37 17 Nakłoń, Jahwe, Twego ucha, i usłysz! Otwórz, Jahwe, Twoje oczy, i popatrz! Słuchaj wszystkich słów Sennacheryba, które przysłał, by znieważać Boga żywego.
Izajasza 37 18 To prawda, o Jahwe, że królowie asyryjscy wyniszczyli wszystkie narody i kraje ich.
Izajasza 37 19 W ogień wrzucili ich bogów, bo ci nie byli bogami, lecz tylko dziełem rąk ludzkich z drzewa i z kamienia; więc ich zniweczyli.
Izajasza 37 20 Teraz więc, o Jahwe, Boże nasz, wybaw nas z jego ręki, i niech wiedzą wszystkie królestwa ziemi, że Ty sam jesteś Bogiem, o Jahwe!"
Izajasza 37 21 Wówczas Izajasz, syn Amosa, posłał Ezechiaszowi oświadczenie: "Tak mówi Jahwe, Bóg Izraela: [Wysłuchałem] tego, o co się modliłeś do Mnie w sprawie Sennacheryba, króla Asyrii.
Izajasza 37 22 Oto wyrocznia, którą wydał Jahwe na niego: Gardzi tobą, szydzi z ciebie, Dziewica, Córa Syjonu; za tobą potrząsa głową Córa Jeruzalem.
Izajasza 37 23 Komuś ubliżył i komu bluźnił? Przeciw komu twój głos podniosłeś i w górę wzbiłeś twe oczy? Przeciw Świętemu Izraela!
Izajasza 37 24 Przez twych służalców urągałeś Panu. Mówiłeś: "Z mnóstwem mych rydwanów wyszedłem na szczyty górskie, na najdalsze grzbiety Libanu. Wyciąłem jego cedry najwyższe, co najpiękniejsze jego cyprysy. Wtargnąłem w jego ostatnie ustronia, w jego bujną gęstwinę leśną.
Izajasza 37 25 Drążyłem studnie i piłem obce wody, stopami nóg moich wysuszyłem wszystkie rzeki Egiptu".
Izajasza 37 26 Czy nie słyszałeś? Z dawna to przygotowałem. Co ułożyłem od prastarych czasów, to teraz w czyn wprowadzam. Miałeś obrócić w stosy gruzów obwarowane miasta.
Izajasza 37 27 Mieszkańcy ich bezsilni, przelękli się i okryli wstydem. Stali się jak rośliny na polu i jak młoda trawa zielona, jak zielsko na dachach spalone podmuchem wiatru wschodniego.
Izajasza 37 28 Wiem, [kiedy wstajesz i] kiedy spoczywasz, kiedy wychodzisz i kiedy powracasz, <i jak cię ponosi złość przeciw Mnie>.
Izajasza 37 29 Ponieważ cię złość ponosi przeciw Mnie i twa zuchwałość doszła moich uszu, przeto ci w nozdrza założę me kolce i wędzidło moje na wargi, by zmusić cię do odwrotu drogą, którą przybyłeś!
Izajasza 37 30 To niechaj ci za znak posłuży: W tym roku żywcie się ziarnem pozostawionym po zbiorze; na przyszły zaś rok tym, co samo obrodzi, ale na trzeci rok siejcie i zbierajcie, zakładajcie winnice i spożywajcie z nich owoce.
Izajasza 37 31 Reszta ocalałych z domu Judy ponownie zapuści w głąb korzenie i w górze wyda owoce.
Izajasza 37 32 Albowiem z Jeruzalem wyjdzie Reszta i z góry Syjonu garstka ocalałych. Zazdrosna miłość Jahwe Zastępów tego dokona.
Izajasza 37 33 Dlatego tak mówi Jahwe o królu asyryjskim: Nie wejdzie on do tego miasta ani nie wypuści tam strzały, nie nastawi przeciw niemu tarczy ani nie usypie wału.
Izajasza 37 34 Drogą tą [samą], którą przybył, powróci, a do miasta tego nie wejdzie. — Wyrocznia Jahwe.
Izajasza 37 35 Otoczę opieką to miasto i ocalę je, przez wzgląd na Mnie i na sługę mego Dawida".
Izajasza 37 36 [Tejże samej nocy] wyszedł anioł Jahwe i pobił w obozie Asyryjczyków sto osiemdziesiąt pięć tysięcy. I oto rano, gdy trzeba było wstawać, wszyscy oni byli martwi.
Izajasza 37 37 Sennacheryb więc, król Asyrii, zwinął obóz i odszedł; wrócił się i pozostał w Niniwie.
Izajasza 37 38 A zdarzyło się, że gdy się on modlił w świątyni Nisroka, swego bożka, synowie jego, Adramelek i Sarezer, zabili go mieczem, a sami zbiegli do kraju Ararat. Syn jego, Asarhaddon, został w jego miejsce królem.

Izajasza 38  1 W owych dniach Ezechiasz zachorował śmiertelnie. Prorok Izajasz, syn Amosa, przyszedł do niego i rzekł mu: "Tak mówi Jahwe: Rozporządź domem twoim, bo umrzesz i nie będziesz żył".
Izajasza 38  2 Wtedy Ezechiasz odwrócił się do ściany i modlił się do Jahwe.
Izajasza 38  3 A mówił tak: "Ach, Jahwe, wspomnij na to, proszę, że postępowałem wobec Ciebie wiernie i z doskonałym sercem, że czyniłem, co miłe oczom Twoim". I płakał Ezechiasz bardzo rzewnie.
Izajasza 38  4 Wówczas Jahwe skierował do Izajasza słowo tej treści:
Izajasza 38  5 "Idź, by oznajmić Ezechiaszowi: Tak mówi Jahwe, Bóg Dawida, twego praojca: Słyszałem twoją modlitwę, widziałem twoje łzy. Uzdrowię cię. Za trzy dni pójdziesz do świątyni Jahwe. Oto dodam do twego życia piętnaście lat.
Izajasza 38  6 Wybawię ciebie i to miasto z ręki króla asyryjskiego i roztoczę opiekę nad tym miastem".
Izajasza 38  7 [Izajasz odrzekł:] "Niech ci będzie ten znak od Jahwe, że spełni On tę rzecz, którą przyrzekł:
Izajasza 38  8 Oto ja cofnę cień [wskazówki zegarowej] o dziesięć stopni, po których słońce już zeszło na [słonecznym] zegarze Achaza". I cofnęło się słońce o dziesięć stopni, po których już zeszło.
Izajasza 38  9 Pieśń Ezechiasza, króla judzkiego, gdy popadł w chorobę, ale został z niej uzdrowiony:
Izajasza 38 10 Mówiłem: W połowie moich dni muszę odejść; w bramach Szeolu odczuję brak reszty lat moich!
Izajasza 38 11 Mówiłem: Nie ujrzę już Jahwe na ziemi żyjących, nie będę już patrzył na nikogo spośród mieszkańców tego świata.
Izajasza 38 12 Mieszkanie me rozbiorą i przeniosą ode mnie jak namiot pasterzy. Zwijam jak tkacz moje życie. On mnie odcina od nici. Za dzień i jedną noc mnie zamęczysz.
Izajasza 38 13 Krzyczę aż do rana. On kruszy jak lew wszystkie me kości: <Za dzień i jedną noc mnie zamęczysz>.
Izajasza 38 14 Jak pisklę jaskółcze, tak piszczę, wzdycham jak gołębica. Oczy me słabną patrząc ku górze. Panie, cierpię ucisk: Stań przy mnie!
Izajasza 38 15 Cóż mam mówić ? Wszak On mi powiedział i On to sprawił. Przeżyję spokojnie wszystkie moje lata po chwilach goryczy mej duszy.
Izajasza 38 16 Nad którymi Pan czuwa, ci żyją, wśród nich dopełni się życie ducha mego. Uzdrowiłeś mnie i żyć dozwoliłeś!
Izajasza 38 17 Oto na zdrowie zamienił mi gorycz. Ty zachowałeś mą duszę od dołu unicestwienia, gdyż poza siebie rzuciłeś wszystkie moje grzechy.
Izajasza 38 18 Zaiste, nie Szeol Cię sławi ani Śmierć wychwala Ciebie; nie ci oglądają się na Twoją wierność, którzy w dół zstępują.
Izajasza 38 19 Żywy, żywy Cię wysławia, tak jak ja dzisiaj. Ojciec dzieciom rozgłasza Twoją wierność.
Izajasza 38 20 Jahwe mnie zachowuje! Więc grać będziemy me pieśni na strunach przez wszystkie dni naszego życia w świątyni Jahwe.
Izajasza 38 21 Powiedział też Izajasz: "Weźcie placek figowy i przyłóżcie do wrzodu, a zdrów będzie!"
Izajasza 38 22 Ezechiasz zaś rzekł: "Jaki znak upewni mię, że wejdę do świątyni Jahwe?"

Izajasza 39  1 W owym czasie Merodak-Baladan, syn Baladana, król babiloński, wysłał listy i dary do Ezechiasza, bo dowiedział się, że był chory i wyzdrowiał.
Izajasza 39  2 Ezechiasz był im rad i pokazał im cały swój skarbiec, srebro i złoto, wonności i cenną oliwę, całą też swoją zbrojownię oraz wszystko, co się znajdowało w jego składach. Nie było rzeczy, której by nie pokazał im Ezechiasz w swoim pałacu i we wszystkich swoich włościach.
Izajasza 39  3 Wówczas prorok Izajasz przyszedł do króla Ezechiasza i zagadnął go: "Co mówili ci mężowie i skąd przybyli do ciebie ?" Ezechiasz odrzekł: "Z dalekiego kraju przybyli do mnie, z Babilonu".
Izajasza 39  4 Znowu zapytał: "Co widzieli w twoim pałacu?" Odpowiedział Ezechiasz: "Widzieli wszystko, cokolwiek jest w moim pałacu; nie było rzeczy w moich składach, której bym im nie pokazał".
Izajasza 39  5 Wtedy Izajasz powiedział do Ezechiasza: "Posłuchaj słowa Jahwe Zastępów!
Izajasza 39  6 Oto nadejdą dni, gdy to wszystko, co jest w twoim pałacu i co nagromadzili twoi przodkowie aż do dzisiejszego dnia, zostanie zabrane do Babilonu. Nic nie pozostanie, mówi Jahwe.
Izajasza 39  7 A z synów twoich, którzy będą pochodzić od ciebie, z tych, którym dasz życie, wybierze się dworzan do pałacu króla babilońskiego".
Izajasza 39  8 Ezechiasz rzekł do Izajasza: "Pomyślne jest słowo Jahwe, któreś wygłosił". Myślał bowiem: "Będzie spokój i pewność przynajmniej za mego życia".

Izajasza 40  1 "Pocieszcie, pocieszcie mój lud!" — mówi wasz Bóg.
Izajasza 40  2 "Przemawiajcie do serca Jeruzalem i wołajcie do niego, że czas jego służby się skończył, że nieprawość jego odpokutowana, bo odebrało z ręki Jahwe karę w dwójnasób za wszystkie swe grzechy".
Izajasza 40  3 Głos się rozlega: "Drogę dla Jahwe przygotujcie na pustyni, wyrównajcie na pustkowiu gościniec naszemu Bogu!
Izajasza 40  4 Niech się podniosą wszystkie doliny, a wszystkie góry i wzgórza obniżą; równiną niechaj się staną urwiska, a strome zbocza niziną gładką.
Izajasza 40  5 Wtedy się chwała Jahwe objawi, razem ją wszelkie ciało zobaczy, bo usta Jahwe to powiedziały".
Izajasza 40  6 Głos się odzywa: "Wołaj !" — I rzekłem: Co mam wołać? — "Wszelkie ciało to jakby trawa, a cały wdzięk jego jest niby kwiat polny.
Izajasza 40  7 Trawa usycha, więdnie kwiat, gdy na nie wiatr Jahwe powieje. <Prawdziwie trawą jest naród>.
Izajasza 40  8 Trawa usycha, więdnie kwiat, lecz słowo Boga naszego trwa na wieki".
Izajasza 40  9 Wstąpże na wysoką górę, zwiastunko dobrej nowiny w Syjonie! Podnieś mocno twój głos, zwiastunko dobrej nowiny w Jeruzalem! Podnieś głos, nie bój się! Powiedz miastom judzkim: "Oto wasz Bóg!"
Izajasza 40 10 Oto Pan, Jahwe, przychodzi z mocą i ramię Jego dzierży władzę. Oto Jego nagroda z Nim idzie i przed Nim Jego zapłata.
Izajasza 40 11 Podobnie pasterz pasie swą trzodę, gromadzi [ją] swoim ramieniem, jagnięta nosi na swej piersi, owce karmiące prowadzi łagodnie.
Izajasza 40 12 Kto zmierzył wody morskie swą garścią i piędzią wymierzył niebiosa? Kto zawarł całą ziemię w miarce? Kto zważył góry na wadze i pagórki na szalach ?
Izajasza 40 13 Kto zdołał zbadać ducha Jahwe? Kto w roli doradcy dawał Mu wskazania?
Izajasza 40 14 Do kogo się On zwracał po radę i światło, żeby Go [ten] pouczył o ścieżkach prawa, żeby Go nauczył wiedzy i wskazał Mu drogę roztropności?
Izajasza 40 15 Oto narody są jak kropla wody u wiadra, uważa się je za pyłek na szali. Oto wyspy ważą tyle co ziarnko prochu.
Izajasza 40 16 I [lasów] Libanu nie starczy na paliwo ani jego zwierzyny na całopalenie.
Izajasza 40 17 Niczym są przed Nim wszystkie narody, znaczą dla Niego tyle co nicość i pustka.
Izajasza 40 18 Do kogóż to przyrównacie Boga i jaki obraz zastosujecie do Niego?
Izajasza 40 19 Ludwisarz odlewa posąg, a złotnik powleka go złotem i srebrne łańcuszki wykuwa.
Izajasza 40 20 Kogo nie stać na taką ofiarę, wybiera drzewo nie próchniejące; stara się o biegłego rzeźbiarza, żeby trwały posąg wystawić.
Izajasza 40 21 Czy nie wiecie tego? Czyście nie słyszeli? Czy wam nie głoszono od początku? Czyście nie pojęli utworzenia ziemi?
Izajasza 40 22 Ten, co mieszka nad kręgiem ziemi, której mieszkańcy są jak szarańcza. On rozciągnął niebiosa jak tkaninę i rozpiął je jak namiot mieszkalny.
Izajasza 40 23 On możnych obraca wniwecz, unicestwia władców ziemi.
Izajasza 40 24 Ledwie ich wszczepiono, ledwie posiano, ledwie się w ziemi pień ich zakorzenił, On powiał na nich i pousychali, a wicher gwałtowny porwał ich jak słomkę.
Izajasza 40 25 "Z kimże byście mogli Mnie porównać, tak, żeby Mi dorównał?" — mówi Święty.
Izajasza 40 26 Podnieście oczy w górę i patrzcie: Kto stworzył te [gwiazdy]? — - Ten, który w szykach prowadzi ich wojsko, wszystkie je woła po imieniu. Spod takiej potęgi i olbrzymiej siły nikt się nie uchyli.
Izajasza 40 27 Czemu mówisz, Jakubie, i ty, Izraelu, powtarzasz: "Zakryta jest moja droga przed Jahwe i prawo me przed Bogiem przeoczone?"
Izajasza 40 28 Czy nie wiesz tego? Czyś nie słyszał ? Jahwe to Bóg wieczny, Stwórca krańców ziemi. On się nie męczy ani nie nuży, Jego mądrość jest niezgłębiona.
Izajasza 40 29 On dodaje mocy zmęczonemu i pomnaża siły omdlałego.
Izajasza 40 30 Chłopcy się męczą i nużą, chwieją się słabnąc młodzieńcy;
Izajasza 40 31 lecz ci, co zaufali Jahwe, odzyskują siły, otrzymują skrzydła jak orły; biegną bez zmęczenia, bez znużenia idą.

Izajasza 41  1 Uciszcie się, wyspy, ażeby Mnie słuchać! Niechaj narody odświeżą swe siły! Niechaj wystąpią, wtedy niech mówią: Udajmy się razem do sądu!
Izajasza 41  2 "Kto wzbudził ze Wschodu tego, którego sprawiedliwość przyzywa na każdym kroku ? Kto mu poddaje narody i upokarza królów? Miecz jego ściera je na proch, jego łuk roznosi je jak słomę.
Izajasza 41  3 Ściga je, przechodzi nietknięty, jakby stopami nie dotykał ścieżki.
Izajasza 41  4 Kto zdziałał to i uczynił ? Ten, co [z nicości] wywołuje od początku pokolenia. Ja, Jahwe, jestem pierwszy, z ostatnimi również Ja będę!"
Izajasza 41  5 Spojrzały wyspy i lękają się, drżą krańce ziemi! — Zbliżają się i przychodzą.
Izajasza 41  6 Pomagają sobie jeden drugiemu — i mówią nawzajem do siebie: "Śmiało!"
Izajasza 41  7 Ludwisarz zachęca złotnika, a wygładzający młotem — tego, co kuje na kowadle; ocenia spawanie: "W porządku" i umacnia gwoźdźmi [posąg], żeby się nie zachwiał.
Izajasza 41  8 Ty zaś, Izraelu, mój sługo, Jakubie, którego wybrałem sobie, potomstwo Abrahama, mego przyjaciela!
Izajasza 41  9 Ty, którego pochwyciłem na krańcach ziemi! Powołałem cię z jej stron najdalszych i rzekłem ci: "Sługą moim jesteś, wybrałem cię, a nie odrzuciłem".
Izajasza 41 10 Nie lękaj się, bo Ja jestem z tobą; nie trwóż się, bom Ja twoim Bogiem. Umacniam cię, jeszcze i wspomagam, podtrzymuję cię moją prawicą sprawiedliwą.
Izajasza 41 11 Oto wstydem i hańbą się okryją wszyscy rozjątrzeni na ciebie. Unicestwieni będą i zginą ludzie kłócący się z tobą.
Izajasza 41 12 Będziesz ich szukał, lecz nie znajdziesz tych ludzi, twoich przeciwników. Unicestwieni będą i na nic zejdą ludzie walczący z tobą.
Izajasza 41 13 Albowiem Ja, Jahwe, twój Bóg, ująłem cię za prawicę mówiąc ci: "Nie lękaj się, przychodzę ci z pomocą".
Izajasza 41 14 Nie bój się, robaczku, Jakubie, nieboraku, o Izraelu! Ja cię wspomagam — wyrocznia Jahwe — odkupicielem twoim — Święty Izraela.
Izajasza 41 15 Oto Ja przemieniam cię w młockarskie sanie, nowe, o podwójnym rzędzie zębów: Ty zmłócisz i wykruszysz góry, zmienisz pagórki w drobną sieczkę.
Izajasza 41 16 Ty je przewiejesz, a wicher je porwie i trąba powietrzna rozmiecie. Ty natomiast rozradujesz się w Jahwe, chlubić się będziesz w Świętym Izraela.
Izajasza 41 17 Nędzni i biedni szukają wody, i nie ma! Ich język wysechł już z pragnienia. Ja, Jahwe, wysłucham ich, nie opuszczę ich Ja, Bóg Izraela.
Izajasza 41 18 Każę wytrysnąć strumieniom na nagich wzgórzach i źródłom wód w pośrodku nizin. Zamienię pustynię na pojezierze, a wyschniętą ziemię na wodotryski.
Izajasza 41 19 Na pustyni zasadzę cedry, akacje, mirty i oliwki; rozkrzewię na pustkowiu cyprysy, wiązy i bukszpan obok siebie.
Izajasza 41 20 Ażeby widzieli i poznali, rozważyli i pojęli [wszyscy], że ręka Jahwe to uczyniła, że Święty Izraela tego dokonał.
Izajasza 41 21 Przedłóżcie waszą sprawę sporną, mówi Jahwe, podajcie wasze mocne dowody, mówi Król Jakuba.
Izajasza 41 22 Niechaj przystąpią i niech Nam objawią to, co się ma zdarzyć. Jakie były przeszłe rzeczy ? Objawcie, abyśmy to wzięli do serca. Albo oznajmijcie Nam przyszłe rzeczy, abyśmy mogli poznać ich spełnienie.
Izajasza 41 23 Objawcie to, co ma nadejść w przyszłości, abyśmy poznali, czy jesteście bogami. Zróbcie choć coś, czy dobrego, czy złego, żebyśmy to z podziwem wszyscy oglądali.
Izajasza 41 24 Otóż wy jesteście niczym i wasze dzieła są niczym; obrzydliwością jest ten, kto was wybiera.
Izajasza 41 25 Wzbudziłem kogoś z północy i przyszedł, ze wschodu słońca wezwałem go po imieniu. On zdeptał możnowładców jak błoto, podobnie jak garncarz depcze glinę.
Izajasza 41 26 Kto objawił to z początku, żebyśmy wiedzieli, i to długo naprzód, byśmy rzekli: "Słusznie"? — Nikt nie objawiał, nikt nie obwieszczał, nikt też nie słyszał słów waszych.
Izajasza 41 27 Pierwszy Ja [ogłaszam] Syjonowi: "Oto one" i Jerozolimie daję radosnego zwiastuna.
Izajasza 41 28 Patrzyłem: lecz nie było nikogo, nikogo z nich zdolnego do rady, żeby odrzekł słowo, gdy go spytam.
Izajasza 41 29 Oto wszyscy oni są czczą ułudą, dzieła ich nie istnieją, posągi ich to znikomość i pustka.

Izajasza 42  1 Oto mój Sługa, którego podtrzymuję, Wybrany mój, w którym mam upodobanie. Sprawiłem, że Duch mój na Nim spoczął; On przyniesie narodom Prawo.
Izajasza 42  2 Nie będzie wołał ni podnosił głosu, nie da słyszeć krzyku swego na dworze.
Izajasza 42  3 Nie złamie trzciny nadłamanej, nie zagasi knotka o nikłym płomyku. On niezachwianie przyniesie Prawo.
Izajasza 42  4 Nie zniechęci się ani nie załamie, aż utrwali Prawo na ziemi, a Jego pouczenia wyczekują wyspy.
Izajasza 42  5 Tak mówi Bóg, Jahwe, który stworzył i rozpiął niebo, rozpostarł ziemię wraz z jej plonami, dał ludziom na niej dech ożywczy i tchnienie tym, co po niej chodzą.
Izajasza 42  6 Ja, Jahwe, powołałem Cię słusznie, ująłem Cię za rękę i ukształtowałem, ustanowiłem Cię przymierzem dla ludzi, światłością dla narodów,
Izajasza 42  7 abyś otworzył oczy niewidomym, ażebyś z zamknięcia wypuścił jeńców, z więzienia tych, co mieszkają w ciemności.
Izajasza 42  8 Ja, któremu na imię jest Jahwe, chwały mojej nie odstąpię innemu ani czci mojej bożkom.
Izajasza 42  9 Pierwsze wypadki oto już nadeszły, nowe zaś Ja zapowiadam, zanim się rozwiną, [już] wam je ogłaszam.
Izajasza 42 10 Śpiewajcie Jahwe pieśń nową, chwałę Jego od krańców ziemi! Niech Go sławi morze i co je napełnia, wyspy wraz z ich mieszkańcami!
Izajasza 42 11 Niech głos podniesie pustynia z miastami, osiedla, które zamieszkuje Kedar! Mieszkańcy Sela niech wznoszą okrzyki, ze szczytów gór niech nawołują radośnie!
Izajasza 42 12 Niech oddają chwałę Jahwe i niechaj głoszą cześć Jego na wyspach!
Izajasza 42 13 Jak bohater posuwa się Jahwe i jak wojownik pobudza waleczność; rzuca hasło, okrzyk wydaje wojenny, góruje męstwem nad nieprzyjaciółmi.
Izajasza 42 14 "Milczałem od długiego czasu, w spokoju wstrzymywałem siebie, teraz jakby rodząca zakrzyknę, dyszeć będę z gniewu, zbraknie mi tchu,
Izajasza 42 15 Wypalę góry i wzgórza, sprawię, że wyschnie wszystka ich zieleń, przemienię rzeki na stawy, a jeziora osuszę.
Izajasza 42 16 Sprawię, że niewidomi pójdą po nieznanej drodze, powiodę ich ścieżkami, których nie znają, ciemności zmienię przed nimi w światło, a wyboiste miejsca w równinę. Oto są rzeczy, których dokonam i nie zaniecham.
Izajasza 42 17 Wstecz się odwrócą z wielkim zawstydzeniem ci, którzy w bożkach pokładają ufność, którzy mówią ulanym posągom: "Jesteście bogami naszymi".
Izajasza 42 18 Głusi, słuchajcie! Niewidomi, natężcie wzrok, by widzieć!
Izajasza 42 19 Kto jest niewidomy, jeżeli nie mój sługa, i głuchy jak posłaniec, którego posyłam? Kto jest niewidomy jak mój wysłannik i głuchy jak Sługa Jahwe?
Izajasza 42 20 Widzeń mnóstwo, lecz ich nie przestrzegają; otwarte mają uszy, ale nikt nie słucha.
Izajasza 42 21 Spodobało się Jahwe w Jego sprawiedliwości okazać wielkość i wspaniałość Prawa.
Izajasza 42 22 A jednak jest to naród złupiony i ograbiony: wszystkich spętano po jaskiniach oraz zamknięto w więzieniach; na łup zostali wydani i nikt ich nie ratuje; na rabunek, i nikt nie powie: "Oddaj!"
Izajasza 42 23 Kto między wami daje temu posłuch? Kto uważnie słucha o przyszłości?
Izajasza 42 24 Kto wydał Jakuba na rabunek i Izraela łupieżcom ? Czyż nie przeciw Jahwe myśmy zgrzeszyli i nie chcieli postępować Jego drogami ani słuchać Jego Prawa?
Izajasza 42 25 Więc wylał na Izraela żar swego gniewu i okropności wojny. Wybuchła ona zewsząd pożogą, a on się nie spostrzegł, obróciła go w perzynę, lecz on nie wziął tego do serca.

Izajasza 43  1 Ale teraz tak mówi Jahwe, Stworzyciel twój, Jakubie, i Twórca twój, o Izraelu: Nie lękaj się, bo cię wykupiłem, wezwałem cię po imieniu; tyś moim!
Izajasza 43  2 Gdy pójdziesz przez wody, Ja będę z tobą, i gdy przez rzeki, nie zatopią ciebie. Gdy pójdziesz przez ogień, nie spalisz się, i nie strawi cię płomień.
Izajasza 43  3 Albowiem Ja jestem Jahwe, twój Bóg, Święty, Izraela, twój Zbawca. Daję Egipt jako twój okup, Kusz i Sabę w zamian za ciebie.
Izajasza 43  4 Ponieważ drogi jesteś w moich oczach, nabrałeś wartości i Ja cię miłuję, przeto daję ludzi za ciebie i narody za życie twoje.
Izajasza 43  5 Nie lękaj się, bo jestem z tobą. Przywiodę ze Wschodu twe plemię i z Zachodu cię pozbieram.
Izajasza 43  6 Północy powiem: "Oddaj!" i Południowi: "Nie zatrzymuj!" Przywiedź moich synów z daleka i córki moje z krańców ziemi.
Izajasza 43  7 Wszystkich, którzy noszą me imię i których stworzyłem dla mojej chwały, ukształtowałem ich i moim są dziełem.
Izajasza 43  8 Wyprowadź lud ślepy, choć mający oczy, i głuchy, choć obdarzony uszami.
Izajasza 43  9 Niech wszystkie ludy zbiorą się razem i niech się zgromadzą narody. Który z nich może to ogłosić i oznajmić nam minione rzeczy? Niech postawią swych świadków na usprawiedliwienie, aby ich słuchano i przytaknięto: "To prawda!"
Izajasza 43 10 Wy jesteście moimi świadkami — wyrocznia Jahwe — i moimi sługami, których wybrałem, abyście mogli poznać i uwierzyć Mi, oraz zrozumieć, że tylko Ja istnieję. Boga utworzonego przede Mną nie było ani po Mnie nie będzie.
Izajasza 43 11 Ja, Jahwe, tylko Ja istnieję i poza Mną nie ma żadnego zbawcy.
Izajasza 43 12 To Ja zapowiedziałem, wyzwoliłem i obwieściłem, a nie ktoś obcy wśród was. Wy jesteście świadkami moimi — wyrocznia Jahwe — że Ja jestem Bogiem,
Izajasza 43 13 owszem, od wieczności nim jestem. I nikt się nie wymknie z mej ręki. Któż może zmienić to, co Ja zdziałam?
Izajasza 43 14 Tak mówi Jahwe, wasz Odkupiciel, Święty Izraela: "Ze względu na was posłałem do Babilonu [zdobywcę]: i sprawię, że opadną wszystkie zawory więzień, a Chaldejczycy wybuchną biadaniem.
Izajasza 43 15 Ja jestem Jahwe, wasz Święty, Stworzyciel Izraela, wasz Król!"
Izajasza 43 16 Tak mówi Jahwe, który otworzył drogę przez morze i ścieżkę przez potężne wody;
Izajasza 43 17 który wiódł na wyprawę wozy i konie, także i potężne wojsko; upadli, już nie powstaną, zgaśli, jak knotek zostali zdmuchnięci.
Izajasza 43 18 Nie wspominajcie wydarzeń minionych, nie roztrząsajcie w myśli dawnych rzeczy.
Izajasza 43 19 Oto Ja dokonuję rzeczy nowej: pojawia się właśnie. Czyż jej nie poznajecie? Otworzę też drogę na pustyni, ścieżyny na pustkowiu.
Izajasza 43 20 Sławić Mnie będą zwierzęta polne, szakale i strusie, gdyż na pustyni dostarczę wody i rzek na pustkowiu, aby napoić mój lud wybrany.
Izajasza 43 21 Lud ten, który Sobie utworzyłem, opowiadać będzie moją chwałę.
Izajasza 43 22 Lecz ty, Jakubie, nie wzywałeś Mnie, bo się Mną znudziłeś, Izraelu.
Izajasza 43 23 Nie przyniosłeś Mi baranka na całopalenie ani Mnie nie uczciłeś krwawymi ofiarami. Nie zmuszałem cię do ofiary niekrwawej ani cię nie trudziłem ofiarą kadzidła.
Izajasza 43 24 Nie kupiłeś Mi wonnej trzciny za pieniądze ani Mnie nie upoiłeś tłuszczem twoich ofiar. Raczej Mi przykrość zadałeś twoimi grzechami, występkami twoimi Mnie zamęczasz.
Izajasza 43 25 Ja, właśnie Ja przekreślam twe przestępstwa i nie wspominam twych grzechów.
Izajasza 43 26 Obudź Mą pamięć, rozprawmy się wspólnie, mów ty, ażeby się usprawiedliwić.
Izajasza 43 27 Zgrzeszył twój pierwszy ojciec, pośrednicy twoi wykroczyli przeciw Mnie.
Izajasza 43 28 Więc sponiewierałem książąt mego przybytku, obłożyłem klątwą Jakuba, Izraela [wydałem] na zniewagi.

Izajasza 44  1 Teraz więc słuchaj, Jakubie, mój sługo, Izraelu, którego wybrałem!
Izajasza 44  2 Tak mówi Jahwe, twój sprawca, twój twórca od narodzenia, twój wspomożyciel: "Nie bój się, sługo mój, Jakubie, Jeszurun, którego wybrałem.
Izajasza 44  3 Bo rozleję wody po spragnionej glebie i zdroje po wyschniętej ziemi. Przeleję ducha mego na twoje plemię i błogosławieństwo moje na twych potomków.
Izajasza 44  4 Wyrastać będą jak trawa wśród wody, jak topole nad bieżącymi wodami.
Izajasza 44  5 Jeden powie: "Należę do Jahwe", a drugi się nazwie imieniem Jakuba, inny zaś napisze na swej ręce: "Jahwe" i otrzyma imię Izrael".
Izajasza 44  6 Tak mówi Jahwe, Król Izraela i Odkupiciel jego, Jahwe Zastępów: "Ja jestem pierwszy i Ja ostatni; i nie ma poza Mną boga!
Izajasza 44  7 Któż jest do Mnie podobny? — Niech woła, niech to ogłosi i niech Mi dowiedzie! Kto przepowiedział przyszłość od wieków i to, co ma nadejść, niech Nam obwieści!
Izajasza 44  8 Nie lękajcie się ani nie przerażajcie! Czyż nie przepowiedziałem z dawna i nie oznajmiłem? Wy jesteście moimi świadkami: Czv jest jaki bóg oprócz Mnie ? Albo jaka Skała? — Ja nie znam takiego!"
Izajasza 44  9 Wszyscy rzeźbiarze bożków są niczym; dzieła ich ulubione na nic się nie zdadzą; ich czciciele sami nie widzą ani nie zdają sobie sprawy, że się okrywają hańbą.
Izajasza 44 10 Kto rzeźbi bożka i odlewa posąg, żeby nie mieć pożytku ?
Izajasza 44 11 Oto wszyscy czciciele tego bożka zawstydzą się; jego wytwórcy sami są ludźmi. Wszyscy oni niechaj się zbiorą i niech staną! Razem się przestraszą i wstydem okryją.
Izajasza 44 12 Wykonawca posągu urabia żelazo na rozżarzonych węglach i młotami nadaje mu kształty; wykańcza je swoim silnym ramieniem; oczywiście, jest głodny i brak mu siły; nie pił wody, więc jest wyczerpany.
Izajasza 44 13 Rzeźbiarz robi pomiary na drzewie, kreśli rylcem kształt, obrabia je dłutami i stawia znaki cyrklem; wydobywa z niego kształty ludzkie na podobieństwo pięknej postaci człowieka, aby pozostawał w domu.
Izajasza 44 14 Narąbał sobie drzewa cedrowego, wziął drzewa cyprysowego i dębowego — a upatrzył je sobie między drzewami w lesie — zasadził jesion, któremu ulewa zapewnia wzrost.
Izajasza 44 15 [To wszystko] służy człowiekowi na opał: część z nich bierze na ogrzewanie, część na rozpalenie ognia do pieczenia chleba, na koniec z reszty wykonuje boga, przed którym pada na twarz, wyrabia rzeźbę, przed którą wybija pokłony.
Izajasza 44 16 Jedną połowę spala w ogniu i na rozżarzonych węglach piecze mięso; potem zajada pieczeń i się nasyca. Ponadto grzeje się i mówi: "Hej! Ale się zagrzałem i korzystam ze światła!"
Izajasza 44 17 Z tego zaś, co zostanie, czyni swego boga, bożyszcze swoje, któremu oddaje pokłon i pada na twarz, i modli się, mówiąc: "Ratuj mnie, boś ty bogiem moim!"
Izajasza 44 18 [Tacy] nie mają świadomości ani zrozumienia, gdyż [mgłą] przesłonięte są ich oczy, tak iż nie widzą, i serca ich, tak iż nie rozumieją.
Izajasza 44 19 Taki się nie zastanawia; nie ma wiedzy ani zrozumienia, żeby sobie powiedzieć: "Jedną połowę spaliłem w ogniu, nawet chleb upiekłem na rozżarzonych węglach, i upiekłem mięso, które zajadam, a z reszty zrobię rzecz obrzydliwą! Będę oddawał pokłon kawałkowi drzewa!"
Izajasza 44 20 Taki się karmi popiołem; zwiedzione serce wprowadziło go w błąd. On nie może ocalić swej duszy i powiedzieć: "Czyż nie jest fałszem to, co trzymam w ręku?"
Izajasza 44 21 Pamiętaj o tych rzeczach, Jakubie, i żeś sługą moim, Izraelu! Ukształtowałem ciebie, jesteś moim sługą. Izraelu, nie pójdziesz u Mnie w niepamięć!
Izajasza 44 22 Usunąłem twe grzechy jak chmurę i twoje wykroczenia jak obłok. Powróć do Mnie, bom cię odkupił!
Izajasza 44 23 Wznoście okrzyki, niebiosa, bo Jahwe zaczął działać! Wykrzykujcie, podziemne krainy! Góry, zabrzmijcie okrzykami, i ty, lesie, z każdym twoim drzewem! Bo Jahwe odkupił Jakuba i chwałę swą okazał w Izraelu.
Izajasza 44 24 Tak mówi Jahwe, twój Odkupiciel, Twórca twój jeszcze w łonie matki: "Jam jest Jahwe, uczyniłem wszystko, sam rozpiąłem niebiosa, rozpostarłem ziemię; a któż był ze Mną?
Izajasza 44 25 Jam jest ten, który niweczy znaki wróżów i wykazuje głupotę wieszczków, wstecz odrzuca mędrców i wiedzę ich czyni głupstwem,
Izajasza 44 26 potwierdza mowę swojego sługi i spełnia radę swoich wysłanników. To Ja mówię Jeruzalem: Będziesz zaludnione, i miastom judzkim: Będziecie odbudowane. Ja podniosę je z ruin.
Izajasza 44 27 To Ja mówię otchłani wód: Wyschnij! i wysuszam twoje rzeki.
Izajasza 44 28 Ja mówię o Cyrusie: Mój pasterz, i spełni on wszystkie moje pragnienia, mówiąc do Jeruzalem: Niech cię odbudują, i do świątyni: Wznieś się z fundamentów!"

Izajasza 45  1 Tak mówi Jahwe o swym pomazańcu Cyrusie: "Ja mocno ująłem go za prawicę, aby ujarzmić przed nim narody i królom odpiąć broń od pasa, aby otworzyć przed nim podwoje, żeby się bramy nie zatrzasnęły.
Izajasza 45  2 Ja pójdę przed tobą i nierówności wygładzę. Skruszę miedziane podwoje i połamię żelazne zawory.
Izajasza 45  3 Przekażę ci skarby schowane i bogactwa głęboko ukryte, ażebyś wiedział, że Ja jestem Jahwe, który cię wołam po imieniu, Bóg Izraela.
Izajasza 45  4 Z powodu sługi mego. Jakuba, Izraela, mojego wybrańca, nazwałem ciebie twoim imieniem, pełnym zaszczytu, chociaż mnie nie znałeś.
Izajasza 45  5 Ja jestem Jahwe, i nie ma innego. Poza Mną nie ma boga. Przypaszę ci broń, chociaż Mnie nie znałeś.
Izajasza 45  6 aby wiedziano od wschodu słońca aż do zachodu, że beze Mnie nie ma niczego. Ja jestem Jahwe, i nie ma innego.
Izajasza 45  7 Ja tworzę światło i stwarzam ciemności, sprawiam pomyślność i stwarzam niedolę. Ja, Jahwe, czynię to wszystko.
Izajasza 45  8 Niebiosa, wysączcie z góry sprawiedliwość i niech obłoki z deszczem ją wyleją! Niechajże ziemia się otworzy, niechaj zbawienie wyda owoc i razem wzejdzie sprawiedliwość. Ja, Jahwe, jestem tego Stwórcą".
Izajasza 45  9 Biada temu, kto spiera się ze swoim twórcą, dzbanowi spomiędzy dzbanów glinianych! Czyż powie glina temu, co ją kształtuje: "Co robisz?" albo jego dzieło powie: "Niezdara!"
Izajasza 45 10 Biada temu, kto mówi ojcu: "Coś spłodził?" albo niewieście mówi: "Co urodziłaś?"
Izajasza 45 11 Tak mówi Jahwe, Święty Izraela i jego Twórca: "Czyż wy Mnie będziecie pytać o moje dzieci i dawać Mi rozkazy o dziele rąk moich?
Izajasza 45 12 To Ja uczyniłem ziemię i na niej stworzyłem człowieka. Ja własnoręcznie rozpiąłem niebo i rozkazuję wszystkim jego zastępom.
Izajasza 45 13 To Ja wzbudziłem go słusznie i wygładzę wszystkie jego drogi. On moje miasto odbuduje i odeśle moich wygnańców, bez okupu i odszkodowania" — mówi Jahwe Zastępów.
Izajasza 45 14 Tak mówi Jahwe: Pracownicy Egiptu i kupcy Kusz, i Sabejczycy, ludzie o rosłej postawie, przejdą do ciebie i twoi będą; chodzić będą za tobą w kajdanach; na twarz przed tobą będą upadać i mówić do ciebie błagalnie: "Tylko u ciebie jest Bóg, i nie ma innego. Bogowie nie istnieją".
Izajasza 45 15 Prawdziwie Tyś Bogiem ukrytym, Boże Izraela, Zbawco!
Izajasza 45 16 Wszyscy, co się zżymają na Niego, okryją się wstydem i hańbą; odejdą pohańbieni wytwórcy rzeźb bożków.
Izajasza 45 17 Izrael zostanie zbawiony przez Jahwe zbawieniem wiecznym. Nie doznacie zawstydzenia ni hańby po wszystkie wieki.
Izajasza 45 18 Albowiem tak mówi Jahwe, Stworzyciel nieba, On Bóg, który ukształtował i wykończył ziemię, który ją mocno osadził, który nie stworzył jej bezładną, lecz przysposobił na mieszkanie: "Ja jestem Jahwe i nie ma innego.
Izajasza 45 19 Nie przemawiałem potajemnie, w ciemnym zakątku ziemi. Nie powiedziałem potomstwu Jakuba: Szukajcie Mnie bezskutecznie! Ja jestem Jahwe, który mówi co słuszne, oznajmia to, co godziwe. Jahwe jest Bogiem wszystkich
Izajasza 45 20 Zbierzcie się i wyjdźcie, przystąpcie wszyscy, wy ocaleni z narodów! Nie mają rozeznania ci, co obnoszą swe drewno rzeźbione i modły zanoszą do boga, nie mogącego ich zbawić.
Izajasza 45 21 Przedstawcie i przytoczcie dowody, owszem, naradźcie się wspólnie: Kto zapowiedział to już od dawna i od owej chwili objawił? Czyż nie Ja jestem Jahwe, a nie ma innego boga prócz Mnie? Bóg sprawiedliwy i zbawiający nie istnieje poza Mną.
Izajasza 45 22 Nawróćcie się do Mnie, by się zbawić, wszystkie krańce świata, bo Ja jestem Bogiem, i nikt inny!
Izajasza 45 23 Przysięgam na Siebie samego, z moich ust wychodzi sprawiedliwość, słowo nieodwołalne. Tak, przede Mną się zegnie wszelkie kolano, wszelki język na Mnie przysięgać będzie,
Izajasza 45 24 mówiąc: Jedynie u Jahwe jest sprawiedliwość i moc! Do Niego przyjdą zawstydzeni wszyscy, którzy się przeciw Niemu zżymali.
Izajasza 45 25 W Jahwe uzyska swe prawo i chwały dostąpi całe plemię Izraela".

Izajasza 46  1 Ugiął się Bel, Nebo runął! Posągi ich włożono na zwierzęta juczne i pociągowe; ciężary ich załadowane — to brzemię dla zmęczonego zwierzęcia.
Izajasza 46  2 Runęły [bożki], ugięły się wszystkie, nie mogły ocalić niosącego. One same poszły również w niewolę.
Izajasza 46  3 "Posłuchajcie Mnie, domu Jakuba, i wszyscy pozostali z domu Izraela! Nosiłem [was] od urodzenia, piastowałem od przyjścia na świat.
Izajasza 46  4 Aż do waszej starości Ja będę ten sam i aż do siwizny Ja was podtrzymam. Ja tak czyniłem i Ja nadal noszę, Ja też podtrzymam was i ocalę".
Izajasza 46  5 Komu Mnie podobnym i równym uczynicie? Z kim Mię zestawicie, jakoby z podobnym?
Izajasza 46  6 Wyrzucają złoto z sakiewki i ważą srebro na wadze. Opłacają złotnika, żeby ulał bożka, którego potem czczą, padając nawet na twarz.
Izajasza 46  7 Podnoszą go na barki, dźwigają, potem go umieszczają na podstawie. I stoi, z miejsca swego się nie ruszy. Wołają do niego, on nie odpowiada, nie wybawi nikogo z ucisku.
Izajasza 46  8 Pamiętajcie o tym i okryjcie się wstydem! Grzesznicy, nawróćcie się sercem!
Izajasza 46  9 Wspomnijcie rzeczy minione od wieków! Tak, Ja jestem Bogiem i nie ma innego. Bogiem, i nikogo nie ma jak Ja.
Izajasza 46 10 Obwieszczam od początku to, co ma przyjść, i naprzód to, co się jeszcze nie stało. Mówię: Mój zamiar się spełni i uczynię wszystko, co zechcę.
Izajasza 46 11 Przyzywam ze Wschodu drapieżcę, człowieka upatrzonego z dalekiej krainy. Ledwie co wypowiem, już w czyn wprowadzone, ledwie myśl powziąłem, już wykonana.
Izajasza 46 12 Słuchajcie Mnie, wy, którzy tracicie odwagę, którym daleko do sprawiedliwości.
Izajasza 46 13 Zbliżyłem moją sprawiedliwość: już jest niedaleko. Nie opóźni się moje zbawienie. Złożę w Syjonie zbawienie dla Izraela, mojej ozdoby.

Izajasza 47  1 Zstąp i usiądź w prochu, Dziewico, Córo Babilońska! Usiądź na ziemi, zrzucona z tronu, Córo Chaldejska! Bo przestaną cię nazywać rozpieszczoną i rozkoszną.
Izajasza 47  2 Uchwyć żarna i miel [zboże] na mąkę, zdejm twoją zasłonę, podkasz suknię, odkryj nogi, brnij przez strumienie!
Izajasza 47  3 Nagość twoją odsłoń, niech widzą twą hańbę. Wezmę pomstę, nie oszczędzę nikogo. —
Izajasza 47  4 [Mówi] nasz Odkupiciel, na imię Mu Jahwe Zastępów, Święty Izraela. —
Izajasza 47  5 Usiądź w milczeniu i wejdź w ciemności, Córo Chaldejska! Bo nie nazwą ciebie ponownie władczynią królestw.
Izajasza 47  6 Rozgniewałem się na mój naród, sponiewierałem moje dziedzictwo. Wydałem je w twoje ręce, ty nie miałaś dla niego litości. Sprawiłaś, że starcom twe jarzmo zaciążyło ogromnie.
Izajasza 47  7 Mówiłaś: "To już na wieki będę zawsze władczynią". Nie wzięłaś sobie do serca tych zdarzeń, nie rozpamiętywałaś ich końca.
Izajasza 47  8 A teraz posłuchaj tego, Wykwintna, siedząca sobie bezpiecznie, która mówisz w sercu swoim: "Tylko ja i nikt inny! Nie zostanę wdową i nie zaznam sieroctwa!"
Izajasza 47  9 Lecz spadnie na ciebie jedno i drugie w jednym dniu, niespodzianie. Sieroctwo i wdowieństwo w pełni spadną na ciebie, pomimo wielu twoich czarów i mnóstwa twoich zaklęć.
Izajasza 47 10 Polegałaś na twojej złości, mówiłaś: "Nikt mnie nie widzi!" Twoja mądrość i twoja wiedza sprowadziły cię na manowce. Mówiłaś w sercu swoim: "Tylko ja, i nikt inny!"
Izajasza 47 11 Lecz przyjdzie na ciebie nieszczęście, którego nie potrafisz zażegnać, i spadnie na ciebie klęska, której nie zdołasz odwrócić, i przyjdzie na cię zguba znienacka, ani się spostrzeżesz.
Izajasza 47 12 Trwajże przy twoich zaklęciach i przy mnogich twych czarach, którymi się próżno trudzisz od swej młodości. Może zdołasz odnieść korzyść? Może zdołasz wzbudzić postrach?
Izajasza 47 13 Masz dosyć mnóstwa twoich doradców! Niechaj się stawią, by cię ocalić, owi opisywacze nieba, którzy badają gwiazdy, przepowiadają na każdy miesiąc, co ma się tobie wydarzyć.
Izajasza 47 14 Oto, będą jak źdźbła słomiane, ogień ich spali. Nie uratują własnego życia z mocy płomieni. Nie będą to węgle do ogrzewania, to nie ognisko, by przy nim posiedzieć.
Izajasza 47 15 Tacy będą dla ciebie twoi czarownicy, z którymi się próżno trudzisz od młodości Każdy sobie pójdzie w swoją stronę, nikt cię nie ocali.

Izajasza 48  1 Słuchajcie tego, o domu Jakuba, którzy nosicie imię Izraela i którzy pochodzicie z nasienia Judy. Wy, którzy przysięgacie na imię Jahwe i wysławiacie Boga Izraela, lecz bez szczerości i bez rzetelności.
Izajasza 48  2 Bo bierzecie imię od Miasta Świętego i opieracie się na Bogu Izraela, którego imię jest Jahwe Zastępów5.
Izajasza 48  3 Oznajmiłem od dawna minione wydarzenia, z moich ust one wyszły i ogłosiłem je; w jednej chwili zacząłem działać i spełniły się.
Izajasza 48  4 Ponieważ wiedziałem, że jesteś uparty i kark twój jest drągiem z żelaza, a twoje czoło miedziane,
Izajasza 48  5 przeto zapowiedziałem ci naprzód, ogłosiłem ci przyszłość, zanim nadeszła, żebyś nie mówił: "Mój bożek to sprawił, moja rzeźba, mój posąg zarządził".
Izajasza 48  6 Tyś słyszał i widział to wszystko; czy więc ty tego nie przyznasz? Od tej chwili ogłaszam ci rzeczy nowe, tajemne i tobie nieznane.
Izajasza 48  7 Dopiero co zostały stworzone, a nie od dawna; i przed dniem dzisiejszym nie słyszałeś o nich, żebyś nie mówił: "Właśnie je znałem".
Izajasza 48  8 Wcale nie słyszałeś ani nie wiedziałeś, ani twe ucho nie było przedtem otwarte, bo wiedziałem, jak bardzo jesteś wiarołomny i że od powicia zwą cię buntownikiem.
Izajasza 48  9 Przez wzgląd na moje imię powstrzymam oburzenie i pohamuję się przez wzgląd na moją chwałę, ażeby cię nie zatracić.
Izajasza 48 10 Oto jak srebro przetopiłem cię ogniem i wypróbowałem cię w piecu utrapienia.
Izajasza 48 11 Przez wzgląd na Mnie, na Mnie samego, tak postępuję, bo jakże mogę być znieważony? Chwały mojej nie oddam innemu.
Izajasza 48 12 Słuchaj mnie, Jakubie, Izraelu, którego wezwałem: Ja sam, Ja jestem pierwszy i Ja również ostatni.
Izajasza 48 13 Moja to ręka założyła ziemię i moja prawica rozciągnęła niebo. Gdy na nie zawołam, stawią się natychmiast.
Izajasza 48 14 Zbierzcie się wy wszyscy i słuchajcie: Kto z nich przepowiedział te rzeczy? Ulubieniec Jahwe spełni Jego wolę co do Babilonu i jego plemienia — Chaldejczyków.
Izajasza 48 15 To Ja, Ja mówiłem i Ja go powołałem; przywiodłem go i poszczęściłem jego drodze.
Izajasza 48 16 Zbliżcie się ku Mnie, słuchajcie tego: Ja nie w skrytości mówiłem od początku; odkąd się to spełniało, tam byłem. "[Tak] więc teraz Pan, Jahwe, posłał mnie ze swoim Duchem".
Izajasza 48 17 Tak mówi Jahwe, twój Odkupiciel, Święty Izraela: "Jam jest Jahwe, twój Bóg, pouczający cię w tym, co pożyteczne, kierujący tobą na drodze, którą kroczysz.
Izajasza 48 18 O gdybyś zważał na me przykazania, stałby się twój pokój jak rzeka, a sprawiedliwość twoja jak morskie fale.
Izajasza 48 19 Twoje potomstwo byłoby jak piasek, i jak jego ziarnka twoje latorośle. Nigdy by nie usunięto ani wymazano twego imienia sprzed mego oblicza!"
Izajasza 48 20 Wychodźcie z Babilonu, uciekajcie z Chaldei! Wśród okrzyków wesela zwiastujcie to i głoście! Rozgłaszajcie aż po krańce ziemi! Mówcie: "Jahwe wykupił swego sługę Jakuba!"
Izajasza 48 21 Nie czuli pragnienia, gdy ich wiódł przez pustynię; zdrojom ze skały kazał dla nich trysnąć: rozłupał skałę, wypłynęła woda.
Izajasza 48 22 Nie ma pokoju dla bezbożnych — mówi Jahwe.

Izajasza 49  1 Wyspy, posłuchajcie Mnie! Ludy najdalsze, uważajcie! Powołał Mnie Jahwe już z łona mej matki, od jej wnętrzności wspomniał moje imię.
Izajasza 49  2 Ostrym mieczem uczynił me usta, w cieniu swej ręki Mnie ukrył. Uczynił ze mnie strzałę zaostrzoną, utaił mnie w swoim kołczanie.
Izajasza 49  3 I rzekł mi: "Tyś Sługą moim, <Izraelu>, w tobie się rozsławię".
Izajasza 49  4 Ja zaś mówiłem: Próżno się trudziłem, na darmo i na nic zużyłem me siły. Lecz moje prawo jest u Jahwe i moja nagroda u Boga mego.
Izajasza 49  5 a A teraz przemówił Jahwe, który mnie ukształtował od urodzenia na swego Sługę, bym nawrócił do Niego Jakuba i zgromadził Mu Izraela. 5b Wsławiłem się w oczach Jahwe, Bóg mój stał się moją siłą.
Izajasza 49  6 A mówił: "To zbyt mało, iż jesteś mi Sługą dla podźwignięcia pokoleń Jakuba i sprowadzenia ocalałych z Izraela! Ustanowię cię światłością dla pogan, aby moje zbawienie dotarło aż do krańców ziemi".
Izajasza 49  7 Tak mówi Jahwe, Odkupiciel Izraela, jego Święty, do wzgardzonego w swej osobie, do budzącego odrazę u pogan, do niewolnika przemożnych: "Królowie zobaczą Cię i powstaną, książęta padną na twarz, przez wzgląd na Jahwe, który jest wierny, na Świętego Izraelowego, który Cię wybrał".
Izajasza 49  8 Tak mówi Jahwe: "Gdy nadejdzie czas mej łaski, wysłucham cię, w dniu zbawienia przyjdę ci z pomocą. <A ukształtowałem cię i ustanowiłem przymierzem dla ludu>, aby odnowić kraj, aby rozdzielić spustoszone dziedzictwa,
Izajasza 49  9 aby rzec więźniom: "Wyjdźcie na wolność!" [marniejącym] w ciemnościach: "Ukażcie się!" Oni będą się paśli przy wszystkich drogach, na każdym bezdrzewnym wzgórzu będzie ich pastwisko.
Izajasza 49 10 Nie będą już łaknąć ni pragnąć, i nie porazi ich wiatr upalny ni słońce, bo ich poprowadzi Ten, co się lituje nad nimi, i zaprowadzi ich do tryskających zdrojów.
Izajasza 49 11 Wszystkie me góry zamienię na drogę, i moje gościńce wzniosą się wyżej.
Izajasza 49 12 Oto ci przychodzą z daleka, oto tamci z Północy i z Zachodu, a inni z krainy Sinitów.
Izajasza 49 13 Zabrzmijcie weselem, niebiosa! Raduj się, ziemio! Góry, wybuchnijcie radosnym okrzykiem! Albowiem Jahwe pocieszył swój lud, zlitował się nad jego biednymi.
Izajasza 49 14 Mówił Syjon: "Jahwe mnie opuścił, Pan o mnie zapomniał".
Izajasza 49 15 Czyż może niewiasta zapomnieć o swym niemowlęciu, ta, która kocha syna swego łona? A nawet, gdyby ona zapomniała, Ja nie zapomnę o tobie!
Izajasza 49 16 Oto wyryłem cię na obu dłoniach, twe mury są ustawicznie przede Mną.
Izajasza 49 17 Spieszą twoi budowniczowie, a którzy burzyli cię i pustoszyli, odchodzą precz od ciebie.
Izajasza 49 18 Podnieś oczy wokoło i popatrz: Wszyscy się zebrali, przyszli do ciebie. Na moje życie! — wyrocznia Jahwe. Tak, w tych wszystkich ustroisz się jakby w klejnoty i jak oblubienica opaszesz się nimi.
Izajasza 49 19 Bo twe miejscowości zniszczone i wyludnione i kraj twój pełen zniszczenia teraz zbyt ciasne będą dla twoich mieszkańców, a twoi niszczyciele odejdą daleko.
Izajasza 49 20 Znowu szeptać ci będą na ucho synowie, których byłaś pozbawiona: "Zbyt ciasna jest dla mnie ta przestrzeń, dajże mi miejsce, bym się mógł rozłożyć!"
Izajasza 49 21 Wtedy powiesz w swym sercu: "Któż mi zrodził tych oto? Byłam bezdzietna, niepłodna, <wygnana, w niewolę uprowadzona>, więc kto ich wychował? Oto, pozostałam sama, więc skąd się ci wzięli?""
Izajasza 49 22 Tak mówi Pan, Jahwe: "Oto skinę ręką na pogan i między ludami podniosę mój sztandar. I odniosą twych synów na rękach, a córki twoje na barkach przyniosą.
Izajasza 49 23 I będą królowie twymi żywicielami, a księżniczki ich twoimi mamkami. Twarzą do ziemi pokłon ci będą oddawać i lizać będą kurz z twoich nóg. Wtedy się przekonasz, że Ja jestem Jahwe; kto we Mnie pokłada nadzieję, wstydu nie dozna.
Izajasza 49 24 Czyż można odebrać łup bohaterowi? Albo czy jeńcy okrutnika zdołają się wymknąć?"
Izajasza 49 25 Zaiste, tak mówi Jahwe: "Nawet jeńcy bohatera zostaną wydarci, i zdobycz okrutnika się wymknie! Z twoim przeciwnikiem Ja się rozprawię, a twoich synów Ja sam ocalę.
Izajasza 49 26 Twoim ciemięzcom dam na pokarm własne ich ciało, własną krwią się upiją jak moszczem. Wówczas wiedzieć będzie każdy człowiek, że Ja jestem Jahwe, twój Zbawca, i twój Odkupiciel, Wszechmocny Jakuba".

Izajasza 50  1 Tak mówi Jahwe: "Gdzie ten list rozwodowy waszej matki, na mocy którego ją odprawiłem? Albo któryż to jest z moich wierzycieli, któremu was zaprzedałem? Oto za wasze winy zostaliście sprzedani i za wasze zbrodnie odprawiona wasza matka.
Izajasza 50  2 Czemu, gdy przyszedłem, nie było nikogo? wołałem, a nikt nie odpowiadał? Czyż nazbyt krótka jest moja ręka, żeby wyzwolić? Czy nie ma siły we Mnie, ażeby ocalić? Oto [jedną] moją groźbą osuszam morze, zamieniam rzeki w pustynię; cuchną ich ryby skutkiem braku wody i giną z pragnienia.
Izajasza 50  3 Przyodziewam kirem niebiosa i wór im wkładam jako okrycie".
Izajasza 50  4 Pan Jahwe Mnie obdarzył językiem wymownym, bym umiał przyjść z pomocą strudzonemu przez słowo krzepiące. Każdego rana pobudza me ucho, bym słuchał jak uczniowie.
Izajasza 50  5 Pan Jahwe otworzył Mi ucho, a Ja się nie oparłem ani się cofnąłem.
Izajasza 50  6 Podałem grzbiet mój bijącym i policzki moje rwącym Mi brodę. Nie zasłoniłem mojej twarzy przed zniewagami i opluciem.
Izajasza 50  7 Pan Jahwe Mnie wspomaga, dlatego jestem nieczuły na obelgi, dlatego uczyniłem twarz moją jak głaz i wiem, że wstydu nie doznam.
Izajasza 50  8 Blisko jest Ten, który Mnie uniewinni. Kto się odważy toczyć spór ze Mną? Wystąpmy razem! Kto jest moim oskarżycielem? Niech się zbliży do Mnie!
Izajasza 50  9 Oto Pan Jahwe Mnie wspomaga! Któż Mnie potępi? Wszyscy razem pójdą w strzępy jak odzież, mól ich zgryzie.
Izajasza 50 10 Kto między wami boi się Jahwe, niech słucha głosu Jego Sługi! Kto chodzi w ciemnościach i bez przebłysku światła, niechaj imieniu Jahwe zaufa i niech na swoim Bogu się oprze!
Izajasza 50 11 Oto wy wszyscy, którzy rozniecacie ogień, którzy zapalacie strzały ogniste, idźcie w płomienie waszego ognia, wśród strzał ognistych, któreście zapalili. Z mojej ręki przyjdzie to na was: będziecie powaleni w boleściach.

Izajasza 51  1 Słuchajcie Mnie, wy, co się domagacie sprawiedliwości, którzy szukacie Jahwe. Wejrzyjcie na skałę, z której was wyciosano, i na gardziel studni, z której was wydobyto.
Izajasza 51  2 Wejrzyjcie na Abrahama, waszego ojca, i na Sarę, która was zrodziła. Bo powołałem jego jednego, lecz pobłogosławiłem go i rozmnożyłem.
Izajasza 51  3 Zaiste zlituje się Jahwe nad Syjonem, zlituje się nad wszelką jego ruiną. Na Eden zamieni jego pustynię, a jego stepy na ogród Jahwe. Zapanują w nim radość i wesele, pienia dziękczynne przy dźwięku muzyki.
Izajasza 51  4 Ludy, słuchajcie Mnie z uwagą, narody, nastawcie ku Mnie uszu. Bo ode Mnie wyjdzie pouczenie, i Prawo moje wydam jako światłość dla ludów.
Izajasza 51  5 Bliska jest moja sprawiedliwość, zbawienie moje się ukaże. Ramię moje sądzić będzie ludy. Wyspy położą we Mnie nadzieję i liczyć będą na moje ramię.
Izajasza 51  6 Podnieście oczy ku niebu i na dół popatrzcie ku ziemi! Zaiste niebo jak dym się rozwieje i ziemia zwiotczeje jak szata, a jej mieszkańcy wyginą jak komary. Lecz moje zbawienie będzie wieczne, a sprawiedliwość moja zmierzchu nie zazna.
Izajasza 51  7 Słuchajcie Mnie, znawcy sprawiedliwości, narodzie biorący do serca moje Prawo! Nie lękajcie się zniewagi ludzkiej, nie dajcie się zastraszyć ich obelgami!
Izajasza 51  8 Bo robak stoczy ich jak odzież i mole zgryzą ich jak wełnę; moja zaś sprawiedliwość przetrwa na wieki i zbawienie moje z pokolenia w pokolenie!
Izajasza 51  9 Przebudź się, przebudź! Przyoblecz się w moc, o ramię Jahwe! Przebudź się, jak za dni minionych, zamierzchłych pokoleń. Czyżeś nie Ty poćwiartowało Rahaba, przebiło Smoka?
Izajasza 51 10 Czyżeś nie Ty osuszyło morze, wody Wielkiej Otchłani, uczyniło drogę z dna morskiego, aby przejść mogli wykupieni?
Izajasza 51 11 Więc odkupieni przez Jahwe powrócą i przybędą na Syjon z radosnym śpiewaniem, ze szczęściem wiecznym na twarzach. Osiągną radość i szczęście; ustąpi smutek i wzdychanie.
Izajasza 51 12 Ja i tylko Ja jestem twym pocieszycielem. Kimże ty jesteś, że drżysz przed człowiekiem śmiertelnym i przed synem człowieczym, z którym się obejdą jak z trawą?
Izajasza 51 13 Zapomniałeś o Jahwe, twoim Stwórcy, który rozciągnął niebiosa i założył ziemię; a ciągle po całych dniach jesteś w obawie przed wściekłością ciemięzcy, gdy ten się uwziął, by niszczyć. Lecz gdzież jest wściekłość ciemięzcy?
Izajasza 51 14 Jeniec wnet zostanie uwolniony, nie umrze on w podziemnym lochu ni braku chleba nie odczuje.
Izajasza 51 15 Lecz Ja jestem Jahwe, twój Bóg, który gromi morze, tak iż się burzą jego odmęty. — Jahwe Zastępów to imię. —
Izajasza 51 16 Włożyłem moje słowa w twe usta i w cieniu mej ręki cię skryłem, bym mógł rozciągnąć niebo i założyć ziemię, i żeby powiedzieć Syjonowi: "Tyś moim ludem!"
Izajasza 51 17 Przebudź się, przebudź nareszcie! Powstań, o Jerozolimo! Ty, któraś piła z ręki Jahwe puchar Jego gniewu. Wypiłaś kielich, co sprawia zawrót głowy, do dna go wychyliłaś.
Izajasza 51 18 Nie ma nikogo, kto by ją prowadził, ze wszystkich synów, których urodziła; ze wszystkich synów, których wychowała, nie ma żadnego, co by ją trzymał za rękę.
Izajasza 51 19 Dwie rzeczy cię spotkały: — któż się użali nad tobą? — spustoszenie i zagłada, głód i miecz — - któż cię pocieszy?
Izajasza 51 20 Twoi synowie leżą bez zmysłów na rogach wszystkich ulic, jak antylopa w sidle obezwładnieni gniewem Jahwe, groźbami twojego Boga.
Izajasza 51 21 Przeto posłuchaj tego, nieszczęsna i upojona, chociaż nie winem.
Izajasza 51 22 Tak mówi Jahwe, twój Pan i twój Bóg, obrońca swego ludu: "Oto, Ja odbieram ci z ręki puchar, co sprawia zawrót głowy; już nigdy więcej nie będziesz piła kielicha mego gniewu.
Izajasza 51 23 Włożę go w rękę twych oprawców, którzy mówili do ciebie: "Nachyl się, żebyśmy przeszli!" I czyniłaś z twego grzbietu jakby podłogę i jakby drogę dla przechodzących".

Izajasza 52  1 Przebudź się, przebudź! Przyodziej moc twą, Syjonie! Oblecz się w szaty najokazalsze, o Święte Miasto, Jeruzalem! Bo już nie wejdzie nigdy do ciebie żaden nieobrzezany ani nieczysty.
Izajasza 52  2 Otrząśnij się z prochu, powstań, o Branko Jerozolimska! Rozwiąż sobie więzy na szyi, pojmana Córo Syjonu!
Izajasza 52  3 Albowiem tak mówi Jahwe: "Za darmo zostaliście sprzedani i bez pieniędzy zostaniecie wykupieni".
Izajasza 52  4 Tak bowiem mówi Pan Jahwe: "Mój lud udał się niegdyś do Egiptu, aby tam zamieszkać; następnie Asyria uciskała go nadmiernie.
Izajasza 52  5 A teraz, cóż Ja mam tutaj [do zrobienia]? — wyrocznia Jahwe. Ponieważ lud mój został bez powodu wzięty i ci, co panują nad nim, wydają okrzyki zwycięstwa — wyrocznia Jahwe — moje zaś imię stale, każdego dnia bywa znieważane,
Izajasza 52  6 dlatego lud mój pozna moje imię, zrozumie w ów dzień, że Ja jestem Tym, który mówi: Otom Ja!"
Izajasza 52  7 O jak są pełne wdzięku na górach nogi zwiastuna radosnej nowiny, który ogłasza pokój, zwiastuje szczęście, który obwieszcza zbawienie, który mówi do Syjonu: "Twój Bóg zaczął królować".
Izajasza 52  8 Głos! Twoi strażnicy podnoszą głos, razem wznoszą okrzyki radosne, bo oglądają na własne oczy powrót Jahwe na Syjon.
Izajasza 52  9 Zabrzmijcie radosnym śpiewaniem, wszystkie ruiny Jeruzalem! Bo Jahwe pocieszył swój lud, odkupił Jeruzalem.
Izajasza 52 10 Jahwe obnażył już swe ramię święte na oczach wszystkich narodów; i wszystkie krańce ziemi zobaczą zbawienie naszego Boga.
Izajasza 52 11 Dalej, dalej! Wyjdźcie stąd! Nie dotykajcie nic nieczystego! Wyjdźcie spośród niego! Oczyśćcie się, wy, którzy niesiecie naczynia Jahwe!
Izajasza 52 12 Bo wyjdziecie nie jakby w nagłym pośpiechu ani nie pójdziecie jakby w ucieczce. Raczej Jahwe pójdzie przed wami i Bóg Izraela zamknie wasz pochód.
Izajasza 52 13 Oto się powiedzie mojemu Słudze, wybije się, wywyższy i wyrośnie bardzo!
Izajasza 52 14 Jak wielu osłupiało na Jego widok — - tak nieludzko został oszpecony Jego wygląd i postać Jego była niepodobna do ludzi, —
Izajasza 52 15 tak mnogie narody się zdumieją, królowie zamkną przed Nim usta, bo ujrzą coś, czego im nigdy nie opowiadano, i pojmą coś niesłychanego.

Izajasza 53  1 Któż uwierzy temu, cośmy usłyszeli ? na kimże się ramię Jahwe objawiło?
Izajasza 53  2 On wyrósł przed nami jak młode drzewo i jakby korzeń z wyschniętej ziemi. Nie miał On wdzięku ani też blasku, aby na Niego popatrzeć, ani wyglądu, by się nam podobał.
Izajasza 53  3 Wzgardzony i odepchnięty przez ludzi, mąż boleści, oswojony z cierpieniem, jak ktoś, przed kim się twarze zakrywa, wzgardzony tak, iż mieliśmy Go za nic.
Izajasza 53  4 Lecz On się obarczył naszym cierpieniem, On dźwigał nasze boleści, a myśmy Go za skazańca uznali, chłostanego przez Boga i zdeptanego.
Izajasza 53  5 Lecz On był przebity za nasze grzechy, zdruzgotany za nasze winy. Spadła Nań chłosta zbawienna dla nas, a w Jego ranach jest nasze zdrowie.
Izajasza 53  6 Wszyscyśmy pobłądzili jak owce, każdy z nas się obrócił ku własnej drodze5; a Jahwe zwalił na Niego winy nas wszystkich.
Izajasza 53  7 Dręczono Go, lecz sam się dał gnębić, nawet nie otworzył ust swoich. Jak baranek na rzeź prowadzony, jak owca niema wobec strzygących ją, tak On nie otworzył ust swoich!
Izajasza 53  8 Po udręce i sądzie został usunięty; a kto się przejmuje Jego losem? Tak! Zgładzono go z krainy żyjących; za grzechy mego ludu został zbity na śmierć.
Izajasza 53  9 Grób Mu wyznaczono między bezbożnymi, i w śmierci swej był [na równi] z bogaczem, chociaż nikomu nie wyrządził krzywdy i w Jego ustach kłamstwo nie postało.
Izajasza 53 10 Spodobało się Jahwe zmiażdżyć Go cierpieniem. Jeśli wyda swe życie na ofiarę za grzechy, ujrzy potomstwo, dni swe przedłuży, a wola Jahwe spełni się przez Niego.
Izajasza 53 11 Po udrękach swej duszy, ujrzy światło i nim się nasyci. Zacny mój Sługa usprawiedliwi wielu, ich nieprawości On sam dźwigać będzie.
Izajasza 53 12 Dlatego w nagrodę przydzielę Mu tłumy, i posiądzie możnych jako zdobycz, za to, że Siebie na śmierć ofiarował i policzony został pomiędzy przestępców. A On poniósł grzechy wielu, i oręduje za przestępcami.

Izajasza 54  1 Śpiewaj z radości, niepłodna, któraś nie rodziła, wybuchnij weselem i wykrzykuj, któraś nie doznała bólów porodu! Bo liczniejsi są synowie porzuconej niż synowie mającej męża, mówi Jahwe.
Izajasza 54  2 Rozszerz przestrzeń twego namiotu, rozciągnij płótna twego <mieszkania>, nie krępuj się, wydłuż twe sznury, wbij mocno twe paliki!
Izajasza 54  3 Bo się rozprzestrzenisz na prawo i lewo, twoje potomstwo posiądzie narody oraz zaludni opuszczone miasta.
Izajasza 54  4 Nie lękaj się, bo już się nie zawstydzisz, nie wstydź się, bo już nie doznasz pohańbienia. Raczej zapomnisz o wstydzie twej młodości. I nie wspomnisz już hańby twego wdowieństwa.
Izajasza 54  5 Bo małżonkiem ci jest twój Stworzyciel, któremu na imię — Jahwe Zastępów; Odkupicielem twoim — Święty Izraela, nazywają Go Bogiem całej ziemi.
Izajasza 54  6 Zaiste, jak niewiastę porzuconą i zgnębioną na duchu, wezwał cię Jahwe. I jakby do porzuconej żony młodości mówi twój Bóg:
Izajasza 54  7 Na krótką chwilę porzuciłem ciebie, ale z ogromną miłością cię przygarnę.
Izajasza 54  8 W przystępie gniewu ukryłem przed tobą na krótko swe oblicze, ale w miłości wieczystej nad tobą się ulitowałem, mówi Jahwe, twój Odkupiciel.
Izajasza 54  9 Dzieje się ze Mną tak, jak za dni Noego, kiedy przysiągłem, że wody Noego nie spadną już nigdy na ziemię; tak teraz przysięgam, że się nie rozjątrzę na ciebie ani cię gromić nie będę.
Izajasza 54 10 Bo góry mogą ustąpić i pagórki się zachwiać, ale miłość moja nie odstąpi od ciebie i nie zachwieje się moje przymierze pokoju, mówi Jahwe, który ma litość nad tobą.
Izajasza 54 11 O nieszczęśliwa, wichrami smagana, niepocieszona ! Oto Ja osadzę twoje kamienie na malachicie i fundamenty twoje na szafirach.
Izajasza 54 12 Uczynię blanki twych murów z rubinów, bramy twoje z górskiego kryształu, a z drogich kamieni — cały obwód twych murów.
Izajasza 54 13 Wszyscy twoi synowie będą uczniami Jahwe. Wielka będzie szczęśliwość twych dzieci.
Izajasza 54 14 Będziesz mocno osadzona na sprawiedliwości. Daleka bądź od trwogi, bo nie masz się czego obawiać, i od przestrachu, bo nie ma on przystępu do ciebie.
Izajasza 54 15 Oto jeśli nastąpi napaść, nie będzie to ode Mnie. Kto na ciebie napada, potknie się z twej przyczyny.
Izajasza 54 16 Oto Ja stworzyłem kowala, który dmie na ogień rozżarzonych węgli i wyciąga z niego broń, by ją obrobić. Ja też stworzyłem niszczyciela, aby siał zgubę.
Izajasza 54 17 Wszelka broń ukuta na ciebie, będzie bezskuteczna. Potępisz wszelki język, który się zmierzy z tobą w sądzie. Takie będzie dziedzictwo sług Jahwe i nagroda ich słuszna ode Mnie — wyrocznia Jahwe.

Izajasza 55  1 O, wszyscy spragnieni, przyjdźcie do wody, przyjdźcie, choć nie macie pieniędzy! Kupujcie i spożywajcie, <dalejże kupujcie> bez pieniędzy i bez płacenia za wino i mleko!
Izajasza 55  2 Czemu wydajecie pieniądze na to, co nie jest chlebem? I waszą pracę na to, co nie nasyci? Słuchajcie Mnie, a jeść będziecie przysmaki i dusza wasza zakosztuje tłustych potraw.
Izajasza 55  3 Nakłońcie wasze ucho i przyjdźcie do Mnie, posłuchajcie Mnie, a dusza wasza żyć będzie. Zawrę z wami wieczyste przymierze: są to niezawodne łaski dla Dawida.
Izajasza 55  4 Oto ustanowiłem cię świadkiem dla ludów, dla ludów wodzem i rozkazodawcą.
Izajasza 55  5 Oto zawezwiesz naród, którego nie znasz, i ci, którzy cię nie znają, przybiegną do ciebie ze względu na Jahwe, twojego Boga, przez wzgląd na Świętego u Izraela, bo On cię przyozdobi.
Izajasza 55  6 Szukajcie Jahwe, gdy się pozwala znaleźć, wzywajcie Go. dopóki jest blisko!
Izajasza 55  7 Niechaj bezbożny porzuci swą drogę i człowiek nieprawy swoje knowania. Niech się nawróci do Jahwe, a ten się nad nim zmiłuje, i do Boga naszego, gdyż hojny jest w przebaczaniu.
Izajasza 55  8 Bo myśli moje nie są myślami waszymi ani wasze drogi moimi drogami — wyrocznia Jahwe.
Izajasza 55  9 Bo jak niebiosa górują nad ziemia. tak drogi moje nad waszymi drogami i myśli moje nad myślami waszymi.
Izajasza 55 10 Zaiste, podobnie jak ulewa i śnieg spadają z nieba i tam nie powracają, dopóki nie nawodnią ziemi, nie użyźnią jej i nie zapewnią urodzaju, tak iż wydaje nasienie dla siewcy i chleb dla jedzącego,
Izajasza 55 11 tak słowo, które wychodzi z ust moich: nie wraca do Mnie bezowocne, zanim wpierw nie dokona tego, co chciałem, i nie spełni pomyślnie swego posłannictwa.
Izajasza 55 12 O tak, z weselem wyjdziecie i w pokoju was przyprowadzą. Góry i pagórki przed wami podniosą radosne okrzyki, a wszystkie drzewa polne klaskać będą w dłonie.
Izajasza 55 13 Zamiast cierni wyrosną cyprysy, zamiast pokrzyw wyrosną mirty. I będzie to dla Jahwe na chwałę, jako znak wieczysty, niezniszczalny!

Izajasza 56  1 Tak mówi Jahwe: "Zachowujcie prawo i przestrzegajcie sprawiedliwości, bo moje zbawienie już wnet nadejdzie i moja sprawiedliwość ma się objawić.
Izajasza 56  2 Błogosławiony człowiek, który tak czyni, i syn człowieczy, który się stosuje do tego: czuwając, by nie pogwałcić szabatu, i pilnując swej ręki, by się nie dopuściła żadnego zła".
Izajasza 56  3 Niechże cudzoziemiec, który się przyłączył do Jahwe, nie mówi tak: "Z pewnością Jahwe wykluczy mnie ze swego ludu!" Rzezaniec także niechaj nie mówi: "Oto ja jestem uschłym drzewem !"
Izajasza 56  4 Tak bowiem mówi Jahwe: "Rzezańcom, którzy przestrzegają moich szabatów i opowiadają się za tym, co Mi się podoba, oraz trzymają się mocno mego przymierza,
Izajasza 56  5 dam miejsce w moim domu i w moich murach oraz imię lepsze od synów i córek, dam im imię wieczyste i niezniszczalne.
Izajasza 56  6 Cudzoziemców zaś, którzy się przyłączyli do Jahwe, ażeby Mu służyć i ażeby miłować imię Jahwe i zostać Jego sługami — wszystkich zachowujących szabat bez pogwałcenia go i trzymających się mocno mojego przymierza,
Izajasza 56  7 przyprowadzę na moją Świętą Górę i rozweselę w moim domu modlitwy. Całopalenia ich oraz ofiary będą przyjęte na moim ołtarzu, bo dom mój będzie nazwany domem modlitwy dla wszystkich narodów".
Izajasza 56  8 Wyrocznia Pana, Jahwe, który gromadzi wygnańców Izraela: "Jeszcze mu innych zgromadzę oprócz tych, którzy już zostali zgromadzeni".
Izajasza 56  9 Wszystkie zwierzęta polne, przyjdźcie, by się napaść, i wy, wszystkie zwierzęta leśne.
Izajasza 56 10 Stróże jego — są wszyscy ślepi, niczego nie widzą. Oni wszyscy to nieme psy, niezdolne do szczekania; marzą sennie, wylegują się, lubią drzemać.
Izajasza 56 11 Lecz te psy są żarłoczne, nienasycone! A są to pasterze niezdolni do zrozumienia. Wszyscy oni zwrócili się na własne drogi, każdy bez wyjątku szuka swego zysku.
Izajasza 56 12 "Chodźcie! Ja wezmę wina; upijmy się sycera; jutro będzie podobne do dziś, ponad wszelką miarę".

Izajasza 57  1 Sprawiedliwy ginie, a nikt się tym nie przejmuje. Bogobojni ludzie znikają, a na to nikt nie zwraca uwagi. Tak to się gubi sprawiedliwego,
Izajasza 57  2 a on odchodzi, by zażywać pokoju. Ci, którzy postępują uczciwie, spoczywają na swoich łożach.
Izajasza 57  3 Lecz wy zbliżcie się tutaj, synowie wiedźmy, potomstwo wiarołomnej i nierządnicy.
Izajasza 57  4 Z kogo się naśmiewacie ? Na kogo otwieracie usta i wywieszacie język? Czyż wy nie jesteście dziećmi przestępstwa, potomstwem nieprawego łoża ?
Izajasza 57  5 Wy, którzy płoniecie żądzą pod terebintami i pod każdym zielonym drzewem, mordujecie dzieci na ofiarę w jarach, w rozpadlinach skalnych.
Izajasza 57  6 Gładkie kamienie potoku są twoim działem, one to, one — twoją częścią wylosowaną. Im też w ofierze wylewałaś płyny, ofiarowałaś obiaty. Czyż mam być z nich zadowolony?
Izajasza 57  7 Na górze wielkiej i wysokiej tyś rozłożyła swe łoże; tam też wstąpiłaś, żeby składać ofiary.
Izajasza 57  8 Postawiłaś twój znak rozpoznawczy za bramą i za słupami odrzwi. Tak, z dala ode Mnie się odkrywałaś, weszłaś i rozszerzyłaś swe łoże. Ugodziłaś się o zapłatę z tymi, których łoże umiłowałaś; pomnożyłaś z nimi twój nierząd, patrząc na stelę.
Izajasza 57  9 Udałaś się do Molocha z olejkiem, użyłaś obficie twych wonnych olejków. Wysłałaś daleko swych gońców, aż do Szeolu się zniżyłaś.
Izajasza 57 10 Utrudziłaś się tyloma podróżami, ale nie powiedziałaś: "Dosyć!" Odnalazłaś żywotność twej siły, dlatego nie osłabłaś.
Izajasza 57 11 Kogo się lękasz i boisz, że Mnie chcesz oszukać? Nie pamiętasz o Mnie, nie dajesz Mi miejsca w twym sercu. Czyż nie tak? Ja milczę i przymykam oczy, a ty się Mnie nie boisz.
Izajasza 57 12 Objawię Ja twoją sprawiedliwość i twoje uczynki nieużyteczne.
Izajasza 57 13 Na twe wołania niech cię ocalą twe obrzydłe [bożki]. Ale wiatr je wszystkie rozwieje, wicher je porwie Kto zaś ucieknie się do Mnie, posiądzie ziemię i odziedziczy moją Świętą Górę.
Izajasza 57 14 Powiedzą: "Budujcie, budujcie, uprzątnijcie drogę, usuńcie przeszkody z drogi mego ludu!"
Izajasza 57 15 Tak bowiem mówi Wysoki i Wzniosły, którego Stolica jest wieczna, a imię święte: "Zamieszkuję miejsce wzniesione i święte, lecz jestem z człowiekiem skruszonym i pokornym, aby ożywić ducha pokornych i tchnąć życie w serca skruszone.
Izajasza 57 16 Bo nie będę wiecznie prowadził sporu ani na zawsze będę rozgniewany. Inaczej ustałyby niknąc sprzed mego oblicza tchnienie i istoty żyjące, którem Ja uczynił.
Izajasza 57 17 Zawrzałem gniewem z powodu jego występnej chciwości, ukrywszy się w moim gniewie cios mu zadałem; on jednak szedł zbuntowany drogą swego serca,
Izajasza 57 18 a drogi jego widziałem. Ale Ja go uleczę i pocieszę, i obdarzę pociechami jego samego i pogrążonych z nim w smutku,
Izajasza 57 19 wywołując na wargi ich dziękczynienie: "Pokój! Pokój dalekim i bliskim! — - mówi Jahwe — Ja go uleczę".
Izajasza 57 20 Bezbożni zaś są jak morze wzburzone, które się nie może uciszyć i którego fale wyrzucają mul i błoto.
Izajasza 57 21 "Nie ma pokoju — mówi Bóg mój — dla bezbożnych".

Izajasza 58  1 Krzycz na całe gardło, nie przestawaj! Podnoś głos twój jak trąba! Wytknij mojemu ludowi jego przestępstwa i domowi Jakuba jego grzechy!
Izajasza 58  2 Szukają Mnie dzień za dniem, pragną poznać moje drogi, jakby naród, który kocha sprawiedliwość i nie opuszcza Prawa swego Boga. Proszą Mnie o sprawiedliwe prawa, pragną bliskości Boga:
Izajasza 58  3 "Czemu pościliśmy, a Ty nie wejrzałeś? Umartwialiśmy siebie, a Tyś tego nie uznał?" Otóż w dzień waszego postu wy znajdujecie sobie zajęcie i uciskacie wszystkich waszych robotników.
Izajasza 58  4 Otóż pościcie wśród waśni i sporów, i wśród bicia niegodziwą pięścią. Nie pośćcie tak, jak dziś czynicie, żeby się rozlegał zgiełk wasz na wysokości.
Izajasza 58  5 Czyż Ja taki post jak ten wybieram sobie w dniu, w którym się człowiek umartwia? Czy zwiesić głowę jak sitowie i użyć woru z popiołem za posłanie, czyż to nazwiesz postem i dniem miłym dla Jahwe?
Izajasza 58  6 Czyż nie jest raczej ten post, który wybieram: Rozerwać kajdany zła, rozwiązać więzy niewoli, wypuścić wolno uciśnionych i wszelkie jarzmo połamać?
Izajasza 58  7 Dzielić swój chleb z głodnym, wprowadzić w dom biednych tułaczy, nagiego, którego ujrzysz, przyodziać i nie odwrócić się od współziomków?
Izajasza 58  8 Wtedy twoje światło wzejdzie jak zorza i szybko rozkwitnie twe zdrowie. Sprawiedliwość twoja poprzedzać cię będzie, chwała Jahwe iść będzie za tobą.
Izajasza 58  9 Wtedy zawołasz, a Jahwe odpowie, wezwiesz pomocy, a On [rzecze]: "Oto jestem!" Jeśli u siebie usuniesz jarzmo, przestaniesz grozić palcem i mówić przewrotnie,
Izajasza 58 10 jeśli podasz twój chleb zgłodniałemu i nakarmisz duszę przygnębioną, wówczas twe światło zabłyśnie w ciemnościach, a twoja ciemność stanie się południem.
Izajasza 58 11 Jahwe cię zawsze prowadzić będzie, nasyci duszę twoją na pustkowiach. Odmłodzi twoje kości, tak że będziesz jak zroszony ogród i jak źródło wody, co się nie wyczerpie.
Izajasza 58 12 Twoi ludzie zabudują prastare zwaliska, wzniesiesz budowle z odwiecznych fundamentów. I będą cię nazywać Naprawcą wyłomów, Odnowicielem rumowisk na zamieszkanie.
Izajasza 58 13 Jeśli powściągniesz twe nogi od przekraczania szabatu, żeby w dzień mój święty spraw swych nie załatwiać, jeśli nazwiesz szabat rozkoszą, a dzień święty Jahwe — czcigodnym, jeśli go uszanujesz przez unikanie podróży, tak by nie przeprowadzać swej woli ani nie omawiać spraw swoich,
Izajasza 58 14 wtedy znajdziesz twą rozkosz w Jahwe. Ja cię powiodę w triumfie przez wyżyny kraju, karmić cię będę dziedzictwem Jakuba, twojego ojca. Albowiem usta Jahwe to wyrzekły.

Izajasza 59  1 Nie! Ręka Jahwe nie jest tak krótka, żeby nie mogła ocalić, ani słuch Jego tak przytępiony, by nie mógł usłyszeć.
Izajasza 59  2 Lecz wasze winy wykopały przepaść między wami a waszym Bogiem; wasze grzechy zasłoniły Mu oblicze przed wami tak, iż was nie słucha.
Izajasza 59  3 Bo krwią splamione są wasze dłonie, a palce wasze — zbrodnią. Wasze wargi wypowiadają kłamstwa, a przewrotności szepce wasz język.
Izajasza 59  4 Nikt nie skarży do sądu według słuszności i nikt tam szczerze sprawy nie dochodzi: byleby się oprzeć na fałszu i powiedzieć kłamstwo, byle uknuć podstęp i spłodzić niegodziwość.
Izajasza 59  5 Tłuką jaja żmijowe i tkają pajęczyny; kto zjada te jaja, umiera; gdy je stłucze, wylęga się żmija.
Izajasza 59  6 Tkaniny ich nie posłużą na ubranie, nie można się przyodziać ich wyrobami. Czyny ich to czyny niegodziwe. Dzieło krzywdy jest w ich rękach.
Izajasza 59  7 Nogi ich biegną do zbrodni, spieszą się do rozlania krwi niewinnej. Zamysły ich — zamysły zbrodnicze, spustoszenie i zagłada są na ich drogach.
Izajasza 59  8 Nie znają drogi pokoju, prawości nie ma w ich postępowaniu. Uczynili krętymi dla siebie własne swoje ścieżki, kto nimi chodzi, nie zazna spokoju.
Izajasza 59  9 Dlatego prawo jest od nas dalekie i sprawiedliwość do nas nie dociera. Oczekiwaliśmy światła, a oto ciemność, jasnych promieni, a kroczymy w mrokach.
Izajasza 59 10 Jak niewidomi macamy ścianę i jakby bez oczu idziemy po omacku. Potykamy się w pełne południe jak w nocy. W pełni sił jesteśmy jakby umarli.
Izajasza 59 11 My wszyscy ryczymy jak niedźwiedzie i jak gołębie ciągle jęczymy. Spodziewaliśmy się prawa, ale go nie ma, i wybawienia, ale dalekie jest od nas.
Izajasza 59 12 Bo rozmnożyły się występki nasze przed Tobą i grzechy nasze przeciwko nam świadczą. Tak, jesteśmy świadomi naszych występków i uznajemy nasze nieprawości:
Izajasza 59 13 przestępowanie przykazań i zapieranie się Jahwe, odstępstwa od Boga naszego, namowy do przeniewierstwa i buntu, obmyślanie i wypowiadanie z serca słów kłamliwych.
Izajasza 59 14 I tak precz odsunięto prawo, a sprawiedliwość stoi w oddaleniu; zachwiała się prawda na placu i prawość wejść tam nie może.
Izajasza 59 15 I tak zabrakło wierności, a rzadko kto zła unika. Jahwe ujrzał i złem się wydało w Jego oczach, że nie było prawa.
Izajasza 59 16 Ujrzał też, że brakowało ludzi, i zdumiał się, że nie było orędownika. Wówczas Jego ramię przyniosło Mu zwycięstwo, a Jego sprawiedliwość była Mu podporą.
Izajasza 59 17 Przywdział sprawiedliwość jak pancerz i hełm zbawienia włożył na swą głowę. Przyoblókł się w odzienie pomsty jakby w suknię i jakby płaszczem okrył się zazdrosną miłością.
Izajasza 59 18 Stosownie do zasług odpłaci każdemu: swoim przeciwnikom — gniewem, swym wrogom — odwetem. <Wyspom też odpłaci odwetem.>
Izajasza 59 19 Od Zachodu ujrzą imię Jahwe i od Wschodu słońca — chwałę Jego, bo przyjdzie On jak gwałtowny potok, pędzony tchnieniem Jahwe.
Izajasza 59 20 Lecz do Syjonu przyjdzie jako Odkupiciel i do nawróconych z występków w Jakubie — wyrocznia Jahwe.
Izajasza 59 21 Co do Mnie, takie jest przymierze moje z nimi, mówi Jahwe: "Duch mój, który jest nad tobą, i słowa moje, które włożyłem ci w usta, nie zejdą z twych własnych ust ani z ust twoich dzieci, ani z ust potomków twoich synów, odtąd i na zawsze — mówi Jahwe.

Izajasza 60  1 Powstań! Świeć, bo przyszło twe światło i chwała Jahwe rozbłyska nad tobą!
Izajasza 60  2 Bo oto ciemność okrywa ziemię i gęsty mrok spowija ludy, a ponad tobą jaśnieje Jahwe i Jego chwała jawi się nad tobą.
Izajasza 60  3 I pójdą narody do twojego światła, królowie do blasku twojego wschodu.
Izajasza 60  4 Podnieś oczy wokoło i popatrz: Ci wszyscy zebrani zdążają do ciebie. Twoi synowie przychodzą z daleka, na rękach niesione twe córki.
Izajasza 60  5 Wtedy zobaczysz i promienieć będziesz, a serce twe zadrży i rozszerzy się, bo do ciebie napłyną bogactwa zamorskie, zasoby narodów przyjdą ku tobie.
Izajasza 60  6 Zaleje cię mnogość wielbłądów, dromadery z Madianu i z Efy. Wszyscy oni przybędą ze Saby, zaofiarują złoto i kadzidło, nucąc radośnie hymny na cześć Jahwe.
Izajasza 60  7 Wszystkie stada Kedaru zbiorą się przy tobie, barany Nebajotu staną na twe usługi. Podążą, by je przyjęto na moim ołtarzu, tak iż uświetnię dom mojej chwały.
Izajasza 60  8 Kto to są ci, co lecą jak chmury i jak gołębie do okien swego gołębnika?
Izajasza 60  9 O tak, to statki zbierają się dla Mnie, a okręty Tarszisz w pierwszym szeregu, ażeby przywieźć twych synów z daleka, ich srebro i złoto wraz z nimi, przez wzgląd na imię twego Boga, Jahwe, przez wzgląd na Świętego u Izraela, tego, który ciebie uświetnia.
Izajasza 60 10 Cudzoziemcy odbudują twe mury, a ich królowie będą ci służyli. Bo uderzyłem cię w moim gniewie, lecz w mojej łasce okazałem ci litość.
Izajasza 60 11 Twe bramy zawsze stać będą otworem, nie zamkną się we dnie ni w nocy, by wpuszczać do środka bogactwo narodów i królów ich, którzy je prowadzą.
Izajasza 60 12 <Bo naród i królestwo, które by ci nie służyły, wyginą, i poganie zostaną całkiem wygładzeni.>
Izajasza 60 13 Chluba Libanu przyjdzie do ciebie: razem cyprysy, wiązy i bukszpan, aby upiększyć moje miejsce święte. I wsławię miejsce, gdzie stoją me nogi.
Izajasza 60 14 I pójdą do ciebie z pokłonem synowie twoich ciemięzców, i padną do twoich stóp wszyscy, co tobą wzgardzili. I nazwą cię "Miastem Jahwe", "Syjonem Świętego u Izraela".
Izajasza 60 15 Za to, iż byłoś opuszczone, znienawidzone i bez przechodniów, uczynię cię wieczystą chlubą, rozradowaniem wszystkich pokoleń.
Izajasza 60 16 Ssać będziesz mleko narodów i piersi królewskie ssać będziesz. I uznasz, że Ja jestem Jahwe, twój Zbawca, i Wszechmocny Jakuba — twój Odkupiciel.
Izajasza 60 17 Sprowadzę złoto zamiast miedzi, a srebro — na miejsce żelaza, sprowadzę brąz zamiast drzewa, a żelazo — na miejsce kamieni. Ustanowię pokój twoim zwierzchnikiem, a sprawiedliwość twą władzą.
Izajasza 60 18 Już się nie usłyszy o krzywdzie w twym kraju, o spustoszeniu i zagładzie w twoich granicach. Murom twoim nadasz miano "Ocalenie", a bramom twoim "Chwała".
Izajasza 60 19 Już słońca mieć nie będziesz w dzień jako światła ani jasność księżyca nie zaświeci tobie, lecz Jahwe będzie ci wieczną światłością i Bóg twój — twoją ozdobą.
Izajasza 60 20 Twe słońce nie zajdzie już więcej i księżyc twój się nie zaćmi, bo Jahwe będzie ci światłością wieczną i skończą się dni twej żałoby.
Izajasza 60 21 Cały twój lud będzie ludem sprawiedliwych, którzy posiądą kraj na zawsze, nowa odrośl z mojego szczepu, dzieło rąk moich, abym się wsławił.
Izajasza 60 22 Z bardzo małego stanie się tysiącem, z najnieznaczniejszego — narodem potężnym. Ja, Jahwe, zdziałam to szybko w swoim czasie".

Izajasza 61  1 Duch Jahwe, Pana, nade mną, bo Jahwe mnie namaścił. Posłał mnie, by głosić dobrą nowinę ubogim, by opatrywać razy serc złamanych, by zapowiadać wyzwolenie jeńcom i więźniom swobodę;
Izajasza 61  2 aby obwieszczać rok łaski u Jahwe, i dzień pomsty dla naszego Boga; aby pocieszać wszystkich zasmuconych,
Izajasza 61  3 <by rozweselić płaczących na Syjonie>, aby im wieniec dać zamiast popiołu, olejek radości zamiast szaty smutku, pieśń chwały zamiast zgnębienia na duchu. Nazwą ich terebintami sprawiedliwości, szczepieniem Jahwe dla Jego rozsławienia.
Izajasza 61  4 Zabudują prastare rumowiska, podniosą z gruzów dawne budowle, odnowią miasta zburzone, świecące pustkami od wielu pokoleń.
Izajasza 61  5 Staną obcokrajowcy, by paść waszą trzodę, cudzoziemcy będą u was orać i uprawiać winnice.
Izajasza 61  6 Wy zaś będziecie nazywani kapłanami Jahwe, mienić was będą sługami Boga naszego. Zużyjecie bogactwo narodów, dobrobyt ich sobie przywłaszczycie.
Izajasza 61  7 Ponieważ hańba ich była zdwojona, poniżenie i zniewagi były ich udziałem, przeto w swej ziemi odziedziczą wszystko w dwójnasób i zażywać będą wiecznego szczęścia.
Izajasza 61  9 Plemię ich będzie znane wśród narodów i między ludami ich potomstwo. Wszyscy, co ich zobaczą, uznają, że oni są szczepem błogosławionym Jahwe.
Izajasza 61 10 "Ogromnie się weselę w Jahwe, dusza moja raduje się w Bogu moim, bo mnie przyodział w szaty zbawienia, okrył mnie płaszczem sprawiedliwości, jak oblubieńca, który wkłada zawój, jak oblubienicę strojną w swe klejnoty.
Izajasza 61 11 Zaiste, jak ziemia wydaje swe plony, jak ogród rozplenia swe zasiewy, tak Jahwe Pan sprawi, że się rozpleni sprawiedliwość i chwalba wobec wszystkich narodów".

Izajasza 62  1 Przez wzgląd na Syjon nie umilknę, przez wzgląd na Jerozolimę nie spocznę, dopóki jej sprawiedliwość nie błyśnie jak zorza i zbawienie jej nie zapłonie jak pochodnia.
Izajasza 62  2 Wówczas narody ujrzą twą sprawiedliwość i chwałę twoją wszyscy królowie. I nazwą cię nowym imieniem, które usta Jahwe oznaczą.
Izajasza 62  3 Będziesz prześliczną koroną w rękach Jahwe, królewskim diademem w dłoni twego Boga.
Izajasza 62  4 Nie będą więcej mówić o tobie "Porzucona" , o krainie twej już nie powiedzą "Spustoszona". Raczej cię nazwą "Moje <w niej> upodobanie" , a krainę twoją "Poślubiona". Albowiem spodobałaś się Jahwe i twoja kraina otrzyma męża.
Izajasza 62  5 Bo jak młodzieniec poślubia dziewicę, tak twój Budowniczy ciebie poślubi, i jak oblubieniec weseli się z oblubienicy, tak Bóg twój tobą się rozraduje.
Izajasza 62  6 Na twoich murach, Jeruzalem, postawiłem straże: cały dzień i całą noc nigdy milczeć nie będą. Wy, co przypominacie [wszystko] Jahwe, sami nie miejcie wytchnienia
Izajasza 62  7 i Jemu nie dajcie spokoju, dopóki nie odnowi i nie uczyni Jeruzalem przedmiotem chwalby na ziemi.
Izajasza 62  8 Przysiągł Jahwe na prawicę swoją i na swe ramię potężne: "Nigdy już nie dam twojego zboża nieprzyjaciołom twoim na pokarm. Cudzoziemcy nie będą pili twego wina, przy którym się natrudziłoś.
Izajasza 62  9 Raczej żeńcy będą spożywać zboże i będą chwalili Jahwe; ci zaś, co wino zbierają, pić je będą na dziedzińcach mojej świątyni".
Izajasza 62 10 Przechodźcie, przechodźcie przez bramy! Otwórzcie drogę ludowi! Wyrównajcie, wyrównajcie gościniec, uprzątnijcie kamienie! Podnieście znak dla narodów!
Izajasza 62 11 Oto co Jahwe obwieszcza wszystkim krańcom ziemi: Mówcie do Córy Syjońskiej1: "Oto twój Zbawca przychodzi. Oto Jego nagroda z Nim idzie i zapłata Jego przed Nim.
Izajasza 62 12 Nazywać ich będą "Ludem Świętym", odkupionymi przez Jahwe. A tobie dadzą miano: "Poszukiwane", "Miasto nie opuszczone"".

Izajasza 63  1 Któż to jest Ten, który przybywa z Edomu, z Bosry idzie w szatach szkarłatnych? Ten wspaniały w swoim odzieniu, który kroczy z wielką swą mocą? — To Ja jestem tym, który mówi sprawiedliwie, potężny w wybawianiu. —
Izajasza 63  2 Dlaczego krwawa jest Twoja suknia i szaty Twe jak u tego, co wygniata winogrona w tłoczni? —
Izajasza 63  3 Sam jeden wygniatałem je do kadzi, z narodów — ani jednego nie było ze Mną. Tłoczyłem je w moim gniewie i deptałem je w mojej porywczości. Posoka ich obryzgała Mi szaty i poplamiłem sobie całe odzienie.
Izajasza 63  4 Albowiem dzień pomsty był w moim sercu i nadszedł rok mojej odpłaty.
Izajasza 63  5 Rozglądałem się: nikt nie pomagał. Zdumiewałem się, a nie było, kto by podtrzymał. Wówczas moje ramię przyszło Mi w pomoc i podtrzymała Mnie moja zapalczywość.
Izajasza 63  6 Zdeptałem ludy w moim rozgniewaniu, starłem je w mojej zapalczywości, sprawiłem, że krew ich spłynęła na ziemię. Psalm dziękczynny i błagalny
Izajasza 63  7 Sławić będę dobrodziejstwa Jahwe, chwalebne czyny Jahwe, wszystko, co nam Jahwe wyświadczył, i wielką dobroć dla domu Izraela, jaką nam okazał w swoim miłosierdziu i według mnóstwa swoich łask.
Izajasza 63  8 Powiedział On: "Na pewno ci są moim ludem, synami, którzy Mnie nie zawiodą!" I stał się dla nich wybawicielem
Izajasza 63  9 w każdym ich ucisku. To nie jakiś wysłannik lub anioł, lecz Jego oblicze ich wybawiło. W miłości swej i łaskawości On sam ich wykupił. On wziął ich na siebie i nosił przez wszystkie dni przeszłości.
Izajasza 63 10 Lecz oni się zbuntowali i zasmucili Jego świętego Ducha. Więc zmienił się dla nich w nieprzyjaciela; On zaczął z nimi walczyć.
Izajasza 63 11 Wtedy wspomnieli o dniach przeszłości, o słudze Jego, Mojżeszu. Gdzież Ten, który wydobył z wody pasterza swej trzody? Gdzież Ten, który tchnął w jego wnętrze swego świętego Ducha?
Izajasza 63 12 Ten, który sprawił, że szło po prawicy Mojżesza Jego ramię chwalebne, który rozdzielił wody przed nimi, zyskując sobie imię wieczyste,
Izajasza 63 13 który ich prowadził przez morskie głębiny jak konia na stepie, tak że się nie potknęli?
Izajasza 63 14 Jak bydłu schodzącemu na dół na nizinę Duch Jahwe dał im wypoczynek. Tak prowadziłeś Twój lud, zyskując sobie imię chwalebne.
Izajasza 63 15 Spojrzyj z nieba i patrz z Twej stolicy, świętej i wspaniałej! Gdzie Twoja zazdrosna miłość i Twoja potęga ? Gdzie poruszenie Twych uczuć? Miłosierdzia Twego nie powstrzymuj, proszę:
Izajasza 63 16 Boś Ty naszym ojcem! Zaiste, nie poznaje nas Abraham, Izrael nas nie uznaje; Tyś, Jahwe, naszym ojcem, "Odkupiciel nasz" to Twoje imię odwieczne.
Izajasza 63 17 Czemuż, o Jahwe, dozwalasz nam błądzić z dala od Twoich dróg, tak iż serce nasze staje się nieczułe na bojaźń przed Tobą? Odmień się przez wzgląd na Twoje sługi i na pokolenia twojego dziedzictwa.
Izajasza 63 18 Czemu bezbożni wtargnęli w Twoje święte miejsce, wrogowie nasi podeptali Twoją świątynię?
Izajasza 63 19 Staliśmy się od dawna jakby ci, nad którymi Ty nie panujesz i którzy nie noszą Twego imienia. Obyś rozdarł niebiosa i zstąpił — przed Tobą skłębiłyby się góry,

Izajasza 64  1 podobnie jak ogień pali chrust i sprawia wrzenie wody — abyś dał poznać Twe imię wrogom. Przed Tobą drżeć będą narody,
Izajasza 64  2 gdy dokonasz dziwów nadspodziewanych, <Zstąpiłeś: przed Tobą skłębiły się góry>
Izajasza 64  3 i o których z dawna nie słyszano. Ani ucho nie słyszało, ani oko nie widziało, żeby jakiś bóg poza Tobą działał tyle dla tego, co w nim pokłada ufność.
Izajasza 64  4 Wychodzisz naprzeciw tych, co radośnie pełnią sprawiedliwość i pamiętają o Twych drogach. Oto Tyś zawrzał gniewem, żeśmy grzeszyli przeciw Tobie od dawna i byliśmy zbuntowani.
Izajasza 64  5 My wszyscy byliśmy skalani, a wszystkie nasze dobre czyny jak skrwawiona szmata. My wszyscy opadliśmy zwiędli jak liście, a nasze winy poniosły nas jak wicher.
Izajasza 64  6 Nikt nie wzywał Twojego imienia, nikt się nie zbudził, by się chwycić Ciebie. Bo skryłeś Twoje oblicze przed nami i oddałeś nas w moc naszej winy.
Izajasza 64  7 A jednak Jahwe, Tyś naszym ojcem. Myśmy gliną, a Ty naszym twórcą. Dziełem rąk Twoich jesteśmy my wszyscy.
Izajasza 64  8 Jahwe, nie gniewaj się tak bezgranicznie i nie chowaj w pamięci ciągle naszej winy. Oto wejrzyj, prosimy: My wszyscy jesteśmy Twym ludem!
Izajasza 64  9 Twoje święte miasta są opustoszałe, Syjon jest pustkowiem, Jerozolima odludziem.
Izajasza 64 10 Świątynia nasza, święta i wspaniała, w której Cię chwalili nasi przodkowie, stała się pastwą pożaru, i wszystko, cośmy kochali, zmieniło się w zgliszcza.
Izajasza 64 11 Czyż na to wszystko możesz być nieczuły, Jahwe? Czy możesz milczeć, by nas przygnębić nad miarę?

Izajasza 65  1 Przystępny byłem dla tych, co o Mnie nie dbali, tym, którzy Mnie nie szukali, dałem się znaleźć. Mówiłem: "Oto jestem, jestem!" do narodu, który nie wzywał mego imienia.
Izajasza 65  2 Codziennie wyciągałem ręce do ludu buntowniczego i niesfornego, który postępował drogą zła, za swoimi zachciankami.
Izajasza 65  3 To lud, co Mnie pobudzał do gniewu bez ustanku a bezczelnie, składając ofiary w gajach i paląc kadzidło na cegłach,
Izajasza 65  4 przebywając w grobowcach i spędzając noce w zakamarkach, jedząc wieprzowe mięso i nieczyste potrawy z sosem w swych misach.
Izajasza 65  5 To lud, który mówił: "Odejdź, nie przystępuj do mnie, bo uczyniłbym cię poświęconym". To [wywołuje] dym w moich nozdrzach, ogień płonący przez cały dzień.
Izajasza 65  6 Oto mam przed Sobą zapisane [wszystko]. Nie spocznę, dopóki im nie odpłacę, <a odpłacę im pełną miarą>
Izajasza 65  7 za ich winy i za winy ich ojców, za wszystkie razem, mówi Jahwe, za to, że palili kadzidło na górach i znieważali Mnie na pagórkach. Wymierzę im należność za uczynki przedtem wyliczone — pełną miarą.
Izajasza 65  8 Tak mówi Jahwe: "Gdy powstanie dojrzały sok w winnych jagodach, mówią: "Nie niszczyć ich, bo to błogosławieństwo". Podobnie uczynię przez wzgląd na moje sługi, aby nie zniszczyć wszystkiego.
Izajasza 65  9 Z Jakuba wywiodę potomstwo, z Judy dziedzica mych gór. Moi wybrani odziedziczą krainę i moi słudzy mieszkać tam będą.
Izajasza 65 10 Stanie się Saron pastwiskiem dla trzody, a dolina Akor wygonem dla bydła, na korzyść mego ludu, co Mnie poszukuje.
Izajasza 65 11 Lecz was, którzy porzucacie Jahwe, zapominacie o mojej świętej górze, nakrywacie stół na cześć Gada i napełniacie czarkę wina na cześć Meniego,
Izajasza 65 12 was przeznaczam pod miecz; wszyscy padniecie w rzezi, ponieważ wołałem, a nie odpowiedzieliście, przemawiałem, a nie słuchaliście. Dopuściliście się zła w moich oczach i wybraliście to, co Mi się nie podoba".
Izajasza 65 13 Dlatego tak mówi Jahwe, Pan: "Oto moi słudzy jeść będą, a wy będziecie łaknąć. Oto moi słudzy pić będą, a wy będziecie cierpieć pragnienie. Oto moi słudzy weselić się będą, a wy będziecie wstyd odczuwać.
Izajasza 65 14 Oto moi słudzy śpiewać będą z radości serdecznej, a wy jęczeć będziecie z bólu serdecznego i zawodzić będziecie zgnębieni na duchu.
Izajasza 65 15 Pozostawicie swe imię moim wybranym na przekleństwo: <Tak niechaj cię zabije Jahwe, Pan!> Sługom zaś moim nadadzą inne imię.
Izajasza 65 16 Kto będzie w kraju wypowiadał błogosławieństwo, wypowie swe błogosławieństwo przez wiernego Boga. Kto w kraju będzie przysięgał, przysięgać będzie na Boga wiernego; bo dawne udręki pójdą w zapomnienie i będą zakryte przed mymi oczami.
Izajasza 65 17 Albowiem oto Ja stwarzam nowe niebiosa i nową ziemię; nie będzie się wspominać dawniejszych dziejów ani na myśl one nie przyjdą.
Izajasza 65 18 Przeciwnie, będzie radość i wesele na zawsze z tego, co Ja stworzę; bo oto Ja uczynię z Jerozolimy wesele i z jej ludu — radość.
Izajasza 65 19 Rozweselę się z Jerozolimy i rozraduję się z jej ludu. Już się nie usłyszy w niej odgłosów płaczu ni krzyku narzekania.
Izajasza 65 20 Nie będzie już w niej niemowlęcia, mającego żyć tylko kilka dni, ani starca, który by nie dopełnił swych lat; bo najmłodszy umrze jako stuletni, a nie osiągnąć stu lat będzie znakiem klątwy.
Izajasza 65 21 Zbudują domy i mieszkać w nich będą, zasadzą winnice i będą jedli z nich owoce.
Izajasza 65 22 Nie będą budować, żeby kto inny zamieszkał, nie będą sadzić, żeby kto inny się karmił. Bo na wzór długowieczności drzewa będzie długowieczność mego ludu; i moi wybrani długo używać będą tego, co uczynią ich ręce.
Izajasza 65 23 Nie będą się trudzić na próżno ani płodzić dzieci na zgubę, bo plemieniem błogosławionych przez Jahwe są oni sami i potomkowie ich wraz z nimi.
Izajasza 65 24 I będzie tak, iż zanim zawołają, Ja im odpowiem; oni jeszcze mówić będą, a Ja już wysłucham.
Izajasza 65 25 Wilk i baranek paść się będą razem; lew też będzie jadał słomę jak wół; a wąż będzie miał proch ziemi za pokarm. Zła czynić nie będą ani zgubnie działać po całej świętej mej górze" — mówi Jahwe.

Izajasza 66  1 Tak mówi Jahwe: "Niebiosa są moim tronem, a ziemia podnóżkiem nóg moich! Jakiż to dom możecie Mi wystawić i jakież miejsce dać Mi na mieszkanie?
Izajasza 66  2 Przecież moja ręka to wszystko uczyniła i do Mnie należy to wszystko! — wyrocznia Jahwe. Ale Ja patrzę na tego, który jest biedny i zgnębiony na duchu, i który z drżeniem czci moje słowo.
Izajasza 66  3 Jest taki, co zabija w ofierze wołu, a morduje człowieka; ofiaruje barana, a psu łeb ukręca; składa ofiarę z pokarmów, ale też z krwi wieprzowej; pali kadzidło, ale czci bóstwo nieprawe. Podobnie jak oni obrali sobie drogi i dusze ich upodobały sobie obrzydłych bożków,
Izajasza 66  4 tak Ja również wybiorę dla nich utrapienia i sprowadzę na nich zło, którego się obawiają, ponieważ wołałem, a nikt nie odpowiadał, mówiłem, ale nie słuchali. Owszem, czynili zło w oczach moich i wybrali to, co Mi się nie podoba".
Izajasza 66  5 Słuchajcie słowa Jahwe, którzy z drżeniem czcicie Jego słowo. Powiedzieli bracia wasi, którzy was nienawidzą, którzy was odpychają przez wzgląd na moje imię: "Niech Jahwe pokaże swoją chwałę, żebyśmy oglądali waszą radość!" Lecz oni okryją się wstydem.
Izajasza 66  6 Odgłos wrzawy z miasta, głos ze świątyni to głos Jahwe, który oddaje zapłatę swoim nieprzyjaciołom.
Izajasza 66  7 Zanim odczuła skurcze połogu, powiła dziecię, zanim nadeszły jej bóle, urodziła chłopca. Kto słyszał coś podobnego?
Izajasza 66  8 Kto widział takie jak te rzeczy? Czyż kraj się rodzi jednego dnia? Czyż naród rodzi się od razu? Bo Syjon ledwie zaczął połóg, a już wydał na świat swe dzieci!
Izajasza 66  9 "Czyżbym Ja, który otwieram łono matki, nie sprawił urodzenia dziecka?" — mówi Jahwe. "Czyżbym Ja, który sprawiam poród, zamykał łono?" — mówi twój Bóg.
Izajasza 66 10 Radujcie się wraz z Jerozolimą, weselcie się w niej wszyscy, co ją miłujecie. Cieszcie się z nią bardzo wy wszyscy, którzyście się nad nią smucili,
Izajasza 66 11 ażebyście ssać mogli aż do nasycenia z piersi jej pociech; ażebyście ciągnęli mleko z rozkoszą z pełnej piersi jej chwały.
Izajasza 66 12 Tak bowiem mówi Jahwe: "Oto skieruję do niej pokój jak rzekę i chwałę narodów jak strumień wezbrany. Ich niemowlęta będą noszone na rękach i na kolanach będą pieszczone.
Izajasza 66 13 Jak kogo pociesza własna matka, tak Ja was pocieszać będę; w Jerozolimie doznacie pociechy".
Izajasza 66 14 Na ten widok rozraduje się serce wasze, a kości wasze nabiorą świeżości jak murawa. Ręka Jahwe da się poznać Jego sługom, a gniew — Jego nieprzyjaciołom.
Izajasza 66 15 Bo oto Jahwe przybywa w ogniu, a Jego rydwany [pędzą] jak burza, by zaspokoić swój gniew pożogą i groźby swoje płomieniami ognia.
Izajasza 66 16 Bo Jahwe dokona sądu przez ogień i mieczem swym [ukarze] wszelkie ciało, tak iż wielu będzie pobitych przez Jahwe.
Izajasza 66 18 Ci, którzy się poświęcają i oczyszczają, by wejść do ogrodów za innym, który już jest w środku, którzy jedzą wieprzowe mięso i płazy, i myszy, zginą razem — wyrocznia Jahwe. "A ja znam ich czyny i zamysły. Przybędę, by zebrać wszystkie narody i języki; przyjdą i ujrzą moją chwałę.
Izajasza 66 19 Ustanowię u nich znak i wyślę niektórych ocalałych z nich do narodów Tarszisz, Put, Meszek i Rosz, Tubal i Jawan, do wysp dalekich, które nie słyszały mojej sławy ani nie widziały mojej chwały. Oni ogłoszą chwałę moją wśród narodów.
Izajasza 66 20 Z wszelkich narodów przyprowadzą w ofierze dla Jahwe wszystkich waszych braci — na koniach, na wozach, w lektykach, na mułach i na dromaderach — na moją świętą górę w Jerozolimie-mówi Jahwe- podobnie jak Izraelici przynoszą ofiarę z pokarmów w czystych naczyniach do świątyni Jahwe.
Izajasza 66 21 Z nich także wezmę sobie niektórych jako kapłanów i lewitów — mówi Jahwe.
Izajasza 66 22 Bo jak nowe niebiosa i nowa ziemia, które Ja uczynię, trwać będą przede Mną- wyrocznia Jahwe — tak będzie trwało wasze potomstwo i wasze imię.
Izajasza 66 23 Sprawdzi się to, że: Każdego miesiąca podczas nowiu i każdego tygodnia w szabat, przyjdzie każdy człowiek, by Mi oddać pokłon — mówi Jahwe.
Izajasza 66 24 A gdy wyjdą, ujrzą trupy ludzi, którzy się zbuntowali przeciwko Mnie. Bo robak ich nie zginie i nie zagaśnie ich ogień, i będą oni odrazą dla wszelkiej istoty żyjącej".

Jeremiasza 1  1 Słowa Jeremiasza, syna Chilkiasza, z rodu kapłańskiego, który był w Anatot, w ziemi Beniamina.
Jeremiasza 1  2 Do niego Jahwe skierował słowo za czasów Jozjasza, syna Ammona, króla judzkiego, w trzynastym roku jego panowania
Jeremiasza 1  3 i następnie za czasów Jojakima, syna Jozjasza, króla judzkiego, aż do końca jedenastego roku Sedecjasza, syna Jozjasza, króla judzkiego, aż do uprowadzenia w niewolę [mieszkańców] Jerozolimy w piątym miesiącu.
Jeremiasza 1  4 Jahwe skierował do mnie następujące słowo:
Jeremiasza 1  5 "Zanim ukształtowałem cię w łonie matki, znałem cię, nim przyszedłeś na świat, poświęciłem cię, prorokiem dla narodów ustanowiłem cię".
Jeremiasza 1  6 I rzekłem: "Ach, Panie, Jahwe, przecież nie umiem mówić, bo jestem młodzieńcem!"
Jeremiasza 1  7 Jahwe zaś odpowiedział mi: "Nie mów: "Jestem młodzieńcem", gdyż pójdziesz, do kogokolwiek cię poślę, i będziesz mówił, cokolwiek tobie polecę.
Jeremiasza 1  8 Nie lękaj się ich, bo jestem z tobą, by cię chronić" — wyrocznia Jahwe.
Jeremiasza 1  9 I wyciągnąwszy rękę, dotknął Jahwe moich ust i rzekł mi: "Oto kładę moje słowa w twoje usta.
Jeremiasza 1 10 Spójrz, daję ci dzisiaj władzę nad narodami i nad królestwami, byś wyrywał i obalał, byś niszczył i burzył, byś budował i sadził".
Jeremiasza 1 11 I skierował Jahwe następujące słowa do mnie: "Co widzisz, Jeremiaszu?" Odrzekłem: "Widzę gałązkę drzewa "czuwającego"".
Jeremiasza 1 12 Jahwe zaś rzekł do mnie: "Dobrze widzisz, bo czuwam nad moim słowem, by je wypełnić".
Jeremiasza 1 13 Po raz drugi skierował Jahwe swoje słowo do mnie: "Co widzisz?" Odpowiedziałem: "Widzę wrzący kocioł, a jego zawartość [pochylona] jest od strony północnej".
Jeremiasza 1 14 I rzekł do mnie Jahwe: "Od północy rozszaleje zagłada na wszystkich mieszkańców ziemi.
Jeremiasza 1 15 Zwołam bowiem wszystkie królestwa Północy — wyrocznia Jahwe — przyjdą i ustawią każdy swój tron u wejścia do bram Jerozolimy przeciw wszystkim jej murom dokoła i przeciw wszystkim miastom judzkim.
Jeremiasza 1 16 I wydam wyrok na nie za całą ich niegodziwość, iż opuścili Mnie, a palili kadzidło obcym bogom i hołd oddawali dziełom rąk swoich.
Jeremiasza 1 17 Ty zaś przepasz swoje biodra, wstań i mów wszystko, co ci rozkażę. Nie lękaj się ich, bym cię czasem nie napełnił lękiem przed nimi.
Jeremiasza 1 18 A oto Ja czynię cię dzisiaj twierdzą warowną, kolumną ze stali i murem spiżowym przeciw całej ziemi, przeciw królom judzkim i ich przywódcom, ich kapłanom i ludowi tej ziemi.
Jeremiasza 1 19 Będą walczyć przeciw tobie, ale nie zdołają cię [zwyciężyć], gdyż Ja jestem z tobą — wyrocznia Jahwe — by cię ochraniać".

Jeremiasza 2  1 Jahwe skierował do mnie następujące słowo:
Jeremiasza 2  2 "Idź i głoś publicznie w Jerozolimie: To mówi Jahwe: Pamiętam wierność twej młodości, miłość twego narzeczeństwa, kiedy chodziłaś za Mną na pustyni, w ziemi, której nikt nie obsiewa.
Jeremiasza 2  3 Izrael jest świętością Jahwe, pierwszym plonem Jego zbiorów. Ci wszyscy, którzy go spożywają, stają się winni, spotka ich nieszczęście — wyrocznia Jahwe".
Jeremiasza 2  4 Słuchajcie słowa Jahwe, domu Jakuba, wszystkie pokolenia domu Izraela!
Jeremiasza 2  5 To mówi Jahwe: "Jaką nieprawość znaleźli we Mnie wasi przodkowie, że odeszli daleko ode Mnie? Poszli za nicością i stali się sami nicością.
Jeremiasza 2  6 Nie mówili zaś: "Gdzie jest Jahwe, który nas wyprowadził z kraju egipskiego, wiódł nas przez pustynię, przez ziemię bezpłodną, pełną rozpadlin, przez ziemię suchą i ciemną, przez ziemię, której nikt nie może przebyć ani w niej zamieszkać?"
Jeremiasza 2  7 A Ja wprowadziłem was do ziemi urodzajnej, byście spożywali jej owoce i jej zasoby. Weszliście i zbezcześciliście moją ziemię, uczyniliście z mojej posiadłości miejsce pełne odrazy.
Jeremiasza 2  8 Kapłani nie mówili: "Gdzie jest Jahwe?" Uczeni w Piśmie nie uznawali Mnie; pasterze zbuntowali się przeciw Mnie; prorocy głosili wyrocznie na korzyść Baala i chodzili za tymi, którzy nie dają pomocy.
Jeremiasza 2  9 Dlatego będę nadal prowadził spór z wami — wyrocznia Jahwe — i dzieci waszych dzieci będę oskarżał.
Jeremiasza 2 10 Przejdźcie na brzegi Kittim i zobaczcie, poślijcie do Kedar i zbadajcie starannie, czy stało się tam coś podobnego?
Jeremiasza 2 11 Czy jakiś naród zmienił swoich bogów? A ci przecież nie są wcale bogami! Mój zaś naród zamienił swoją Chwałę na to, co nie może pomóc!
Jeremiasza 2 12 Niebo, niechaj cię na to ogarnie osłupienie, groza i wielkie drżenie — wyrocznia Jahwe!
Jeremiasza 2 13 Bo podwójne zło popełnił mój naród: opuścili Mnie, źródło żywej wody, żeby wykopać sobie cysterny, cysterny popękane, które nie utrzymują wody.
Jeremiasza 2 14 Czy Izrael jest może sługą albo niewolnikiem z urodzenia? Dlaczego stał się łupem,
Jeremiasza 2 15 nad którym ryczą lwy, wydając swój głos? Zamieniono ziemię jego w pustkowie, jego spalone miasta zostały pozbawione mieszkańców.
Jeremiasza 2 16 Nawet synowie Nof i Tachpanches ostrzygli ci głowę.
Jeremiasza 2 17 Czy nie sprawiło tego twoje odstępstwo od Jahwe, twego Boga <gdy On prowadził cię w drodze>?
Jeremiasza 2 18 A teraz po co chodzisz do Egiptu, aby pić wodę z Nilu? Po co chodzisz do Asyrii, aby pić wodę z Rzeki?
Jeremiasza 2 19 Twoja niegodziwość cię karze, a twoje niewierności cię osądzają. Wiedz zatem i przekonaj się, jak przewrotne i pełne goryczy jest to, że opuściłaś swego Boga, Jahwe, a nie odczuwałaś lęku przede Mną — wyrocznia Jahwe Zastępów.
Jeremiasza 2 20 Od dawna bowiem złamałaś swoje jarzmo, zerwałaś swoje więzy. Powiedziałaś sobie: "Nie będę służyć!" Na każdym więc wysokim pagórku i pod każdym zielonym drzewem pokładałaś się jako nierządnica.
Jeremiasza 2 21 A Ja zasadziłem ciebie jako szlachetną latorośl winną, szczep zupełnie prawdziwy. Jakże więc zmieniłaś się w dziki krzew, zwyrodniałą latorośl?
Jeremiasza 2 22 Nawet jeśli obmyjesz się ługiem sodowym i dodasz wiele ługu drzewnego, pozostanie wina twoja wobec Mnie jak skaza — wyrocznia Jahwe.
Jeremiasza 2 23 Jak możesz mówić: "Nie uległam skażeniu, nie chodziłam za Baalami?" Spójrz na swe postępowanie w Dolinie, przyznaj, coś uczyniła! Młoda szybkonoga wielbłądzica, brykająca na wszystkie strony,
Jeremiasza 2 24 wyrywając się na pustynię w swej niepohamowanej namiętności chwyta łapczywie powietrze. Któż powstrzyma jej żądzę? Ktokolwiek jej szuka, nie musi się trudzić: znajdzie ją w miesiącu jej rui.
Jeremiasza 2 25 Uważaj na swoje nogi, aby nie stały się bose, i na swoje gardło, aby nie wyschło! Lecz ty mówisz: "Na próżno! Nie! Kocham bowiem obcych i pójdę za nimi!"
Jeremiasza 2 26 Jak złodziej pełen jest wstydu, gdy zostanie schwytany, tak okrył się wstydem dom Izraela: oni, ich królowie i przywódcy, ich kapłani i prorocy.
Jeremiasza 2 27 Ci, którzy mówią do drzewa: "Ty jesteś moim ojcem", a do kamienia: "Ty mnie zrodziłeś", do Mnie zaś obracają się plecami, a nie twarzą, a gdy ich spotka nieszczęście, wołają: "Powstań, wybaw nas!"
Jeremiasza 2 28 Gdzież są twoi bogowie, których sobie uczyniłaś? Niech przybędą na pomoc, jeżeli cię mogą wybawić, gdy spadnie na ciebie nieszczęście! Bo ile masz miast, tyle też bogów swoich, Judo!
Jeremiasza 2 29 Dlaczego się ze Mną sprzeczacie? Wszyscy zgrzeszyliście przeciw Mnie — wyrocznia Jahwe.
Jeremiasza 2 30 Na próżno karałem synów waszych: nie przyjęli tego jako nauki. Prorocy wasi stali się pastwą waszego miecza niby lwa siejącego spustoszenie.
Jeremiasza 2 31 Jakimże pokoleniem jesteście! Oto słowa Jahwe: Czy byłem pustynią dla Izraela albo krainą ciemności? Dlaczego mówi mój lud: "Wyzwoliliśmy się! Nie przyjdziemy już więcej do Ciebie!"
Jeremiasza 2 32 Czy panna zapomni swoich klejnotów, a narzeczona swych przepasek? Mój naród jednak zapomniał o Mnie od niezliczonych już dni!
Jeremiasza 2 33 O jak dobrze ci znane są drogi, by szukać miłostek! Dlatego też nawykło twoje postępowanie do nieprawości.
Jeremiasza 2 34 Nawet na kraju twoich szat znajduje się krew ubogich bez winy, których nie przychwyciłaś na włamaniu. Mimo to wszystko
Jeremiasza 2 35 mówisz: "Jestem niewinna! Jego gniew odwrócił się zapewne ode mnie". Oto jestem, by cię osądzić za to, że powiedziałaś: "Nie zgrzeszyłam".
Jeremiasza 2 36 Jak bardzo stałaś się nikczemna, zmieniając swe postępowanie! Tak samo Egipt uczyni ci zawód, jak zostałaś zwiedziona przez Asyrię.
Jeremiasza 2 37 Także stamtąd wyjdziesz z rękami na głowie, gdyż Jahwe odrzucił tych, w których pokładasz nadzieję, i nie powiedzie się tobie z nimi.

Jeremiasza 3  1 Jeżeli mąż porzuci swą żonę, a ona odejdzie od niego i poślubi innego męża, czy może on jeszcze do niej wrócić? Czy ta ziemia nie została całkowicie zbezczeszczona? A ty, coś z wielu przyjaciółmi cudzołożyła5, masz wrócić do Mnie? — wyrocznia Jahwe.
Jeremiasza 3  2 Podnieś oczy na pagórki i patrz: gdzie jest miejsce, na którym nie dopuszczałaś się nierządu? Na drogach siadywałaś [czekając] na nich, jak Arab na pustyni, i zbezcześciłaś ziemię swym nierządem i swą przewrotnością.
Jeremiasza 3  3 Ustały zimowe ulewy i deszcze wiosenne nie spadły. Mimo to miałaś nadal czoło niewiasty cudzołożnej — nie chciałaś się zawstydzić.
Jeremiasza 3  4 Czy nawet wtedy nie wolałaś do Mnie: "Mój Ojcze! Tyś przyjacielem mojej młodości!
Jeremiasza 3  5 Czy będziesz się gniewał na wieki albo na zawsze żywił urazę?" Tak mówiłaś, a popełniałaś przewrotności i udawało się tobie".
Jeremiasza 3  6 Rzekł do mnie Jahwe za dni króla Jozjasza: "Czy widziałeś, co zrobił Izrael-Odstępca? Chodził na każdą wysoką górę i pod każde zie lone drzewo i uprawiał tam nierząd.
Jeremiasza 3  7 Pomyślałem: Gdy to wszystko uczynił Izrael-Odstępca, powróci do Mnie. Ale nie powrócił. I zobaczyła to niegodziwa siostra jego, Juda.
Jeremiasza 3  8 Zobaczyła, że za wszystkie czyny nierządne, jakie popełnił Izrael-Odstępca, odrzuciłem go, dając mu list rozwodowy. Lecz nie zatrwożyła się niegodziwa siostra jego; poszła także i ona cudzołożyć.
Jeremiasza 3  9 Przez lekkomyślność swoją stała się cudzołożnicą i zbezcześciła ziemię, czyniąc nierząd z kamieniem i drzewem.
Jeremiasza 3 10 Także z tego wszystkiego nie nawróciła się do Mnie niegodziwa siostra jego Juda całym sercem, lecz pozornie — wyrocznia Jahwe".
Jeremiasza 3 11 Wtedy Jahwe powiedział do mnie: "Izrael-Odstępca okazał się sprawiedliwszy niż niegodziwy Juda.
Jeremiasza 3 12 Idź i głoś następujące słowa ku północy: Wróć, Izraelu-Odstępco — wyrocznia Jahwe. Nie okażę wam oblicza surowego, bo miłosierny jestem — wyrocznia Jahwe — nie będę pałał gniewem na wieki.
Jeremiasza 3 13 Tylko uznaj swoją winę, że zbuntowałaś się przeciw swemu Bogu, Jahwe, i wałęsałaś się po wszystkich drogach ku obcym pod każdym zielonym dębem, a głosu mojego nie słuchałaś — wyrocznia Jahwe.
Jeremiasza 3 14 Wróćcie, synowie wiarołomni — wyrocznia Jahwe — bo jestem Panem waszym i przyjmę was, jednego z każdego miasta, dwóch z każdego rodu, by zaprowadzić na Syjon.
Jeremiasza 3 15 I dam wam pasterzy według mego serca, by was paśli rozsądnie i roztropnie.
Jeremiasza 3 16 A gdy się pomnożycie i wydacie liczne potomstwo na ziemi w tamtych dniach — wyrocznia Jahwe — nikt nie będzie już mówił: "Arka Przymierza Jahwe!" Nikt już nie będzie o niej myślał ani jej wspominał, odczuwał jej braku, ani też nie uczyni nowej.
Jeremiasza 3 17 W tamtych czasach Jerozolima będzie się nazywała tronem Jahwe. Zgromadzą się w niej wszystkie narody w imię Jahwe i nie będą już postępowały według zatwardziałości swych przewrotnych serc.
Jeremiasza 3 18 W owych dniach pójdzie dom Judy do domu Izraela i przyjdą zgodnie z kraju północnego do ziemi, którą dałem na dziedzictwo waszym przodkom.
Jeremiasza 3 19 Ja zaś powiedziałem sobie: Jakże chciałbym cię zaliczyć do synów i dać ci przepiękną ziemię, najwspanialszą pośród posiadłości narodów! Myślałem: będziesz Mnie nazywał: "Mój Ojcze!" i nie odwrócisz się ode Mnie.
Jeremiasza 3 20 Ale jak niewiasta nie dotrzymuje wiary swemu oblubieńcowi, tak złamaliście Mi wiarę wy, domu Izraela — wyrocznia Jahwe".
Jeremiasza 3 21 "Posłuchaj, na wyżynach daje się słyszeć pełen błagania lament synów Izraela, iż skazili przewrotnością swe postępowanie, zapomnieli o Bogu swym, Jahwe.
Jeremiasza 3 22 Powróćcie, zbuntowani synowie, uleczę wasze odstępstwa! "Oto jesteśmy, przychodzimy do Ciebie, bo jesteś Jahwe, Bogiem naszym!
Jeremiasza 3 23 Rzeczywiście, zwodnicze są wyżyny i tumult na górach. Rzeczywiście w Bogu naszym, Jahwe, jest zbawienie Izraela.
Jeremiasza 3 24 Baal pochłaniał od zarania naszej młodości owoc pracy naszych przodków, ich drobną trzodę i bydło, ich synów i córki.
Jeremiasza 3 25 Leżeć musimy w hańbie i wstyd nas okrywa, bo zgrzeszyliśmy wobec Boga naszego, Jahwe, my i przodkowie nasi, począwszy od młodości aż do dziś; nie słuchaliśmy głosu Boga naszego, Jahwe"".

Jeremiasza 4  1 "Jeżeli chcesz powrócić, Izraelu — wyrocznia Jahwe — możesz do Mnie powrócić; a jeżeli oddalisz swe bóstwa, nie potrzebujesz się błąkać z dala ode Mnie.
Jeremiasza 4  2 A jeżeli będziesz przysięgał: "Na życie Jahwe" zgodnie z prawdą, słusznie i sprawiedliwie, narody będą sobie błogosławić przez ciebie i będą się tobą chlubić.
Jeremiasza 4  3 Bo tak mówi Jahwe do ludzi z Judy i [mieszkańców] Jerozolimy: Wykarczujcie swoje karczowiska i nie rzucajcie nasienia w ciernie.
Jeremiasza 4  4 Obrzeżcie się dla Jahwe i odrzućcie napletki serc waszych, mężowie Judy i mieszkańcy Jerozolimy, bo inaczej gniew mój wybuchnie jak płomień i będzie płonął, a nikt nie będzie go mógł ugasić z powodu waszych przewrotnych uczynków.
Jeremiasza 4  5 Opowiadajcie w Judzie, ogłoście w Jerozolimie! Dmijcie w trąby w kraju, wołajcie głośno i mówcie: Zbierajmy się i udajmy do miast warownych!
Jeremiasza 4  6 Wznieście znak w kierunku Syjonu! Uciekajcie! Nie zatrzymujcie się! Sprowadzę bowiem nieszczęście z północy i wielkie zniszczenie.
Jeremiasza 4  7 Lew wyruszył ze swego legowiska i niszczyciel narodów jest w drodze. Opuścił swoją siedzibę, by zamienić twój kraj w pustynię. Miasta twoje zostaną zburzone i pozbawione mieszkańców.
Jeremiasza 4  8 Dlatego przywdziejcie szaty pokutne, podnieście lament i zawodzenie, bo nie odwrócił się od nas wielki gniew Jahwe.
Jeremiasza 4  9 W owych dniach — wyrocznia Jahwe — zabraknie królowi odwagi, zabraknie i dostojnikom, kapłanów ogarnie osłupienie, a prorocy oniemieją.
Jeremiasza 4 10 I powiedzą: "Ach, Panie, Jahwe, naprawdę zwiodłeś zupełnie ten lud i Jerozolimę, gdy mówiłeś: Będziecie mieli pokój. Tymczasem mamy miecz na gardle".
Jeremiasza 4 11 W owym czasie będzie się mówić do ludu tego i do Jerozolimy: Palący wiatr wyżynny przychodzi z pustyni na drogę Córy mojego ludu; nie po to jednak, by przesiewać czy oczyszczać.
Jeremiasza 4 12 Przyjdzie silny wiatr na mój rozkaz. Teraz Ja także ogłoszę wyrok na nich.
Jeremiasza 4 13 Oto nadciąga on niby obłoki, a jak huragan rydwany jego, szybsze niż orły jego konie". Biada nam, bo jesteśmy zgubieni.
Jeremiasza 4 14 "Oczyść swe serce z nieprawości, Jerozolimo, abyś została ocalona! Dokądże będziesz podtrzymywać w sobie swoje grzeszne myśli?
Jeremiasza 4 15 Bo od strony Dan wieść się rozprzestrzenia, a z gór Efraima przychodzi zapowiedź klęski.
Jeremiasza 4 16 Ogłoście narodom: Oto są! Dajcie znać do Jerozolimy! Nieprzyjaciele przybywają z odległego kraju i podnoszą wrzawę przeciw miastom Judy!
Jeremiasza 4 17 Niby strażnicy pól otaczają ją dokoła, bo się zbuntowała przeciw Mnie — wyrocznia Jahwe.
Jeremiasza 4 18 Twoje postępowanie i twoje czyny sprawiły to tobie. Twoja nieprawość — jakże jest gorzka, skoro ogarnia nawet twoje serce?"
Jeremiasza 4 19 Moje łono, moje łono! Wić się muszę w boleściach! Ściany mego serca! Burzy się we mnie serce — nie mogę milczeć! Usłyszałem bowiem dźwięk trąbki, wrzawę wojenną.
Jeremiasza 4 20 "Klęska za klęską" — wieść niesie, bo uległa spustoszeniu cała ziemia. Natychmiast zostały zburzone moje namioty, w mgnieniu oka moje szałasy.
Jeremiasza 4 21 Dokądże mam oglądać godła wojenne i słuchać dźwięku trąb?
Jeremiasza 4 22 "Tak, niemądry jest mój naród, nie uznają Mnie. Są dziećmi bez rozwagi, nie mają wcale rozsądku. Mądrzy są w popełnianiu nieprawości, lecz dobrze czynić nie umieją".
Jeremiasza 4 23 Spojrzałem na ziemię- oto zupełny bezład; na niebo — nie ma jego światła.
Jeremiasza 4 24 Spojrzałem na góry — oto drżą, wszystkie wzgórza się chwieją.
Jeremiasza 4 25 Spojrzałem — oto nie ma ludzi i uciekły wszystkie ptaki przestworzy.
Jeremiasza 4 26 Spojrzałem — oto ziemia urodzajna stała się pustynią, wszystkie miasta uległy zniszczeniu przed Jahwe, wobec Jego palącego gniewu.
Jeremiasza 4 27 To bowiem mówi Jahwe: "Cały kraj będzie spustoszony, ale zagłady nie dopełnię.
Jeremiasza 4 28 Dlatego ziemię ogarnie smutek, a ciemność niebieskie przestworza. Bo jak powiedziałem, tak postanowiłem — nie będę żałował ani nie odstąpię od tego".
Jeremiasza 4 29 Na wołanie: "Jeźdźcy i łucznicy" każde miasto rzuca się do ucieczki. Uchodzą w gąszcz leśny, wdrapują się na skały; wszystkie miasta są opuszczone, nie ma w nich żadnego mieszkańca.
Jeremiasza 4 30 A ty pohańbiona, cóż zamierzasz uczynić? Chociaż przywdziejesz purpurę, chociaż ozdobisz się złotymi klejnotami, a oczy szminką poszerzysz, na próżno się upiększasz. Pogardzają tobą zalotnicy, czyhają na twe życie.
Jeremiasza 4 31 Tak, słyszę głos niby rodzącej w bólach, trwożny jęk niby niewiasty rodzącej po raz pierwszy. To głos Córy Syjonu, która wzdycha i wyciąga dłonie: "Ach, biada mi, bo wycieńczona popadam w moc morderców!"

Jeremiasza 5  1 Przebiegnijcie ulice Jerozolimy, zobaczcie, zbadajcie i przeszukajcie jej place, czy znajdziecie kogoś, czy będzie tam ktokolwiek, kto by postępował sprawiedliwie, szukał prawdy, a przebaczę jej.
Jeremiasza 5  2 A gdy mówią: "Na życie Jahwe", z pewnością przysięgają kłamliwie.
Jeremiasza 5  3 Jahwe! Czyż oczy Twoje nie są zwrócone ku temu, co prawdziwe? Dotknąłeś ich klęską — nic sobie z tego nie robili, zagładą — nie chcieli przyjąć pouczenia. Skamieniało ich oblicze bardziej niż skała, i nie nawrócili się.
Jeremiasza 5  4 Ja zaś powiedziałem sobie: To tylko prostacy postępują nierozsądnie, bo nie znają drogi Jahwe, obowiązków wobec swego Boga.
Jeremiasza 5  5 Może pójdę więc do ludzi wybitnych i będę mówił do nich. Ci bowiem znają drogę Jahwe, obowiązki wobec swego Boga. Lecz oni także pokruszyli jarzmo, potargali więzy.
Jeremiasza 5  6 Dlatego wypadnie na nich lew z lasu, wilk stepowy posieje wśród nich spustoszenie. Pantera będzie czyhać przy ich miastach; każdy, kto z nich wyjdzie, będzie rozszarpany. Pomnożyły się bowiem ich grzechy i liczne są ich odstępstwa.
Jeremiasza 5  7 Dlaczego mam ci okazać łaskę? Synowie twoi opuścili Mnie i przysięgali na tych, co nie są bogami. Nasyciłem ich, a oni popełniali cudzołóstwo, zbierali się w domu nierządu.
Jeremiasza 5  8 Stali się wyuzdani i nieokiełznani niby konie: każdy rży do żony bliźniego swego.
Jeremiasza 5  9 Czy mam ich za to nie karać — wyrocznia Jahwe — i nad narodem, jak ten, nie dokonać zemsty?
Jeremiasza 5 10 Wejdźcie na tarasy jej winnicy i zniszczcie, lecz nie dokonujcie zupełnej zagłady. Usuńcie jej odrośla, bo nie należą one do Jahwe.
Jeremiasza 5 11 Albowiem sprzeniewierzył Mi się zupełnie dom Izraela i dom Judy — wyrocznia Jahwe.
Jeremiasza 5 12 Zaparli się Jahwe i powiedzieli: "On nic nie znaczy. Nie spotka nas żadne nieszczęście, nie zaznamy miecza ani głodu.
Jeremiasza 5 13 Prorocy są tylko wiatrem i brak w nich słowa Jahwe". 13b "To im się stanie,
Jeremiasza 5 14 a Dlatego to mówi Jahwe, Bóg Zastępów: 14bponieważ w ten sposób mówili. Oto uczynię słowa moje ogniem w twoich ustach, a lud ten drewnem, które [ogień] pochłonie.
Jeremiasza 5 15 Oto na was sprowadzę naród z daleka, domu Izraela — wyrocznia Jahwe. Jest to naród niepokonany, naród starożytny, naród, którego języka nie znasz ani nie rozumiesz, co mówi.
Jeremiasza 5 16 Jego kołczan jest niby grób otwarty, wszyscy [mężowie] są bohaterami.
Jeremiasza 5 17 Pochłonie twoje żniwa i twój chleb, pochłonie twoje córki i twoich synów, pochłonie twoje owce i twoje bydło, pochłonie twoje winnice i twoje drzewa figowe. Zniszczy orężnie twoje miasta warowne, w których ty pokładasz nadzieję.
Jeremiasza 5 18 Lecz nawet w tych dniach — wyrocznia Jahwe — nie dokonam całkowitej zagłady.
Jeremiasza 5 19 A gdy powiecie: "Za co uczynił nam Jahwe, nasz Bóg, to wszystko?" Wtedy powiesz im: "Podobnie jak wy opuściliście Mnie i służyliście obcym bogom we własnym kraju, tak samo będziecie służyć obcym w ziemi, która do was nie należy".
Jeremiasza 5 20 Głoście to w domu Jakuba i obwieśćcie to w Judzie:
Jeremiasza 5 21 Słuchajcież tego, narodzie nierozumny i bezmyślny, co ma oczy, a nie widzi, uszy, a nie słyszy.
Jeremiasza 5 22 Nie boicie się Mnie — wyrocznia Jahwe — nie drżycie przede Mną, co ustanowiłem wydmy jako brzeg morski, jako granicę wieczną i nieprzekraczalną? Szaleją [morskie fale], lecz bezsilnie, huczą bałwany, lecz się nie mogą dalej posunąć.
Jeremiasza 5 23 Naród ten ma serce oporne i buntownicze, stają się odszczepieńcami i odchodzą.
Jeremiasza 5 24 Nie powiedzieli w swych sercach: "Chcemy odczuwać lęk wobec Jahwe, Boga naszego, który daje w swoim czasie deszcz wczesny i późny, który zapewnia nam ustalone tygodnie żniw".
Jeremiasza 5 25 Wasze grzechy to zniweczyły, a wasze występki pozbawiły was dobrobytu.
Jeremiasza 5 26 Bo są w narodzie moim przewrotni, splatają sieć jak ptasznik, zastawiają sidło, łowią ludzi.
Jeremiasza 5 27 Jak klatka pełna jest ptaków, tak domy ich przepełnione są oszustwem. W taki to sposób stają się wielcy i bogaci,
Jeremiasza 5 28 otyli i ociężali, a także prześcigają się w nieprawości. Nie przestrzegają sprawiedliwości — sprawiedliwości wobec sierot, by doznały pomyślności, nie bronią sprawy ubogich.
Jeremiasza 5 29 Czy za to mam nie karać- wyrocznia Jahwe — lub się nie pomścić nad takim, jak ten, narodem?
Jeremiasza 5 30 Obrzydliwość i zgroza dzieje się w kraju.
Jeremiasza 5 31 Prorocy przepowiadają kłamliwie, kapłani nauczają na własną rękę, a lud mój to lubi. I cóż uczynicie, gdy kres tego nadejdzie?"

Jeremiasza 6  1 Uciekajcie z Jerozolimy, synowie Beniamina! W Tekoa dmijcie w trąby! Na Bet-ha-Kerem wznieście znak! Albowiem od północy zagraża nieszczęście i wielka katastrofa.
Jeremiasza 6  2 Do wybornego pastwiska podobna jesteś, Córo Syjonu!
Jeremiasza 6  3 Przyjdą do ciebie pasterze ze swoimi trzodami, rozbiją namioty dokoła ciebie, będą paść każdy na własną rękę.
Jeremiasza 6  4 Przygotujcie się do walki przeciw niej. Naprzód, wedrzyjmy się w południe. Biada nam, bo dzień się ma ku końcowi, bo się już wydłużają cienie wieczorne!
Jeremiasza 6  5 Naprzód! Wedrzyjmy się w nocy i zniszczmy jej pałace.
Jeremiasza 6  6 Bo to mówi Jahwe Zastępów: "Zetnijcie jej drzewa i usypcie wał dokoła Jerozolimy, bo to miasto kłamstwa, sama w niej nieprawość.
Jeremiasza 6  7 Jak studnia tryska wodą, tak tryska jej przewrotność. "Gwałt i ucisk" — dają się w niej słyszeć, choroba i rany — oto, co jest stale przed moim obliczem.
Jeremiasza 6  8 Strzeż się, Jerozolimo, bym się nie odwrócił od ciebie, bym nie obrócił cię w pustynię, w ziemię nie zamieszkałą".
Jeremiasza 6  9 To mówi Jahwe Zastępów: "Zbieraj starannie, jak przy winobraniu, Resztę Izraela. Jak dokonujący winobrania poruszaj ręką ku gałązkom wina".
Jeremiasza 6 10 Do kogo mam mówić i kogo ostrzegać, aby posłuchali? Oto ucho ich jest nieobrzezane, tak że nie mogą pojąć. Oto słowo Jahwe stało się im urągowiskiem, nie mają w nim upodobania.
Jeremiasza 6 11 A ja pełen jestem gniewu Jahwe, nie mogę go powstrzymać. "Wylej go na dzieci na ulicy i na zgromadzenie młodzieńców! Wszyscy bowiem będą zabrani: mąż z żoną, starzec wraz z mężem podeszłego wieku.
Jeremiasza 6 12 Domy ich przejdą na własność innych, podobnie jak pola i żony. Bo wyciągnę rękę nad mieszkańcami tego kraju — wyrocznia5
Jeremiasza 6 13 Albowiem od najmniejszego do największego wszystkich ogarnęła żądza zysku: od proroka do kapłana — wszyscy popełniają oszustwa, ani umieją się zawstydzić.
Jeremiasza 6 14 Usiłują zaradzić katastrofie mojego narodu, mówiąc beztrosko: "Pokój, pokój", a tymczasem nie ma pokoju.
Jeremiasza 6 15 Okryci są hańbą, ponieważ postępowali obrzydliwie. Co więcej, zupełnie się nie wstydzą". Dlatego upadną wśród tych, co mają upaść, runą, gdy ich nawiedzę — wyrocznia Jahwe.
Jeremiasza 6 16 To mówi Jahwe: "Stańcie na drogach i patrzcie, zapytajcie o dawne ścieżki, gdzie jest droga najlepsza — idźcie po niej, a znajdziecie dla siebie wytchnienie. Ale powiedzieli: "Nie pójdziemy".
Jeremiasza 6 17 I ustanowiłem dla was strażników: "Uważajcie na głos trąby!" Ale oni powiedzieli: "Nie będziemy uważać!"
Jeremiasza 6 18 Dlatego słuchajcie, narody, i rozumiejcie dobrze, co zamierzam uczynić.
Jeremiasza 6 19 Słuchaj, ziemio! Oto zamierzam sprowadzić nieszczęście na ten naród jako owoc ich przewrotnych zamysłów. Nie zważali bowiem na moje słowa, a moim prawem wzgardzili.
Jeremiasza 6 20 Na co sprowadzacie Mi kadzidło ze Saby albo wyborny korzeń trzcinowy z dalekiej ziemi? Nie podobają Mi się wasze całopalenia, a wasze krwawe ofiary nie są Mi przyjemne".
Jeremiasza 6 21 Dlatego to mówi Jahwe: "Oto postawię temu narodowi przeszkody, na których się potkną ojcowie wraz z synami, sąsiad i przyjaciel zginą".
Jeremiasza 6 22 To mówi Jahwe: "Oto nadchodzi naród z ziemi północnej, wielki naród powstaje z krańców ziemi.
Jeremiasza 6 23 Łuk i miecz trzymają w ręku, są okrutni i bez litości. Ich wrzawa jest jak szum morza i dosiadają koni, gotowi jak jeden mąż do walki przeciw tobie, Córo Syjonu!"
Jeremiasza 6 24 Usłyszeliśmy wieść o nich — ręce nam opadły, lęk nas ogarnął i ból niby rodzącą kobietę.
Jeremiasza 6 25 Nie wychodźcie na pole ani nie udawajcie się na drogę, bo miecz nieprzyjaciela [grozi], trwoga ze wszech stron.
Jeremiasza 6 26 Córo mojego narodu, przywdziej wór pokutny i kajaj się w popiele. Okryj się smutkiem, jak po synu jedynym, gorzką żałobą, bo przyjdzie na nas nagle niszczyciel.
Jeremiasza 6 27 Ustanowiłem ciebie, jako badającego mój naród, byś poznał i sprawdził jego postępowanie.
Jeremiasza 6 28 Oni wszyscy są niesforni z niesfornych, postępują oszczerczo, są miedzią i żelazem, wszyscy postępują nikczemnie.
Jeremiasza 6 29 Ołów został rozgrzany przez miech kowalski na podwójnym ogniu. Próżne wysiłki przetapiającego metal: przewrotni nie dadzą się oddzielić.
Jeremiasza 6 30 Nazwijcie ich srebrem odrzuconym, bo odrzucił ich Jahwe".

Jeremiasza 7  1 Słowo, które Jahwe skierował do Jeremiasza:
Jeremiasza 7  2 "Stań w bramie świątyni i głoś następujące słowa: Słuchajcie słowa Jahwe, wszyscy z Judy, którzy wchodzicie tymi bramami, aby oddać pokłon Jahwe.
Jeremiasza 7  3 To mówi Jahwe Zastępów, Bóg Izraela: Poprawcie postępowanie i wasze uczynki, a pozwolę wam mieszkać na tym miejscu.
Jeremiasza 7  4 Nie ufajcie słowom kłamliwym, głoszącym: "Świątynia Jahwe, świątynia Jahwe, świątynia Jahwe!"
Jeremiasza 7  5 Albowiem jeżeli naprawdę poprawicie wasze postępowanie i jeżeli będziecie się kierować wyłącznie sprawiedliwością jeden wobec drugiego,
Jeremiasza 7  6 jeśli nie będziecie uciskać cudzoziemca, sieroty i wdowy <i jeśli krwi niewinnej nie będziecie rozlewać na tym miejscu> i jeżeli nie pójdziecie za obcymi bogami na waszą zgubę,
Jeremiasza 7  7 wtedy pozwolę wam mieszkać na tym miejscu w ziemi, którą dałem przodkom waszym tak dawno i na zawsze.
Jeremiasza 7  8 Oto wy na próżno pokładacie ufność w zwodniczych słowach.
Jeremiasza 7  9 Nieprawda? Kraść, zabijać, cudzołożyć, przysięgać fałszywie, palić kadzidło Baalowi, chodzić za obcymi bogami, których nie znacie ...
Jeremiasza 7 10 A potem przychodzicie i stajecie przede Mną w tym domu, nad którym wzywano mojego imienia, i mówicie: "Oto jesteśmy bezpieczni", by móc nadal popełniać te wszystkie występki.
Jeremiasza 7 11 Może jaskinią zbójców stał się w waszych oczach ten dom, nad którym wzywano mojego imienia? Ja [to] dobrze widzę — wyrocznia5
Jeremiasza 7 12 Idźcie, proszę, do mojego przybytku w Szilo, gdzie dawniej obrałem mieszkanie dla mojego imienia, i patrzcie, co mu uczyniłem z powodu przewrotności mojego ludu, Izraela.
Jeremiasza 7 13 A teraz, ponieważ popełniliście te występki — wyrocznia Jahwe — i mimo że mówiłem do was nieustannie i niezmordowanie, nie usłuchaliście, a gdy wolałem, nie odpowiedzieliście,
Jeremiasza 7 14 uczynię temu domowi, nad którym wzywano mojego imienia, a w którym wy pokładacie ufność, i temu miejscu, danemu wam i waszym przodkom, to samo, co uczyniłem Szilo.
Jeremiasza 7 15 Odrzucę was sprzed mego oblicza, podobnie jak odrzuciłem wszystkich waszych braci, całe pokolenie Efraima.
Jeremiasza 7 16 Ty zaś nie wstawiaj się za tym narodem, nie zanoś za niego błagań ani modłów, ani też nie nalegaj na Mnie, bo cię nie wysłucham.
Jeremiasza 7 17 Czy nie widzisz, co czynią w miastach Judy i na ulicach Jerozolimy?
Jeremiasza 7 18 Synowie zbierają drewno, ojcowie rozpalają ogień, a kobiety ugniatają ciasto, by robić pieczywo ofiarne dla "królowej nieba", a nadto wylewają ofiary z płynów dla obcych bogów, by Mnie obrażać.
Jeremiasza 7 19 Czy Mnie obrażają — wyrocznia Jahwe — czy raczej siebie samych, na własną hańbę?"
Jeremiasza 7 20 Dlatego to mówi Jahwe: "Oto się żar gniewu mojego rozlewa na to miejsce, na ludzi i na zwierzęta, na drzewa polne i na owoce ziemi — plonie i nie zagaśnie".
Jeremiasza 7 21 To mówi Jahwe Zastępów, Bóg Izraela: "Dodawajcie wasze ofiary całopalne do waszych ofiar krwawych i spożywajcie mięso!
Jeremiasza 7 22 Bo nic nie powiedziałem ani nie nakazałem waszym przodkom, gdy wyprowadzałem ich z Egiptu, co do ofiar całopalnych i krwawych,
Jeremiasza 7 23 lecz dałem im tylko przykazanie: Słuchajcie głosu mojego, a będę wam Bogiem, wy zaś będziecie Mi narodem. Chodźcie każdą drogą, którą wam rozkażę, aby się wam dobrze powodziło.
Jeremiasza 7 24 Ale nie usłuchali ani nie chcieli słuchać i poszli według zatwardziałości swego przewrotnego serca; odwrócili się plecami, a nie twarzą.
Jeremiasza 7 25 Od dnia, kiedy przodkowie wasi wyszli z ziemi egipskiej, do dnia dzisiejszego posyłałem wam wszystkie moje sługi, proroków, bezustannie,
Jeremiasza 7 26 lecz nie usłuchali Mnie ani nie nadstawiali swych uszu. Uczynili twardym swój kark, stali się gorszymi niż ich przodkowie.
Jeremiasza 7 27 Powiesz im wszystkie te słowa, ale cię nie usłuchają; będziesz wołał do nich, lecz nie dadzą ci odpowiedzi.
Jeremiasza 7 28 I odezwiesz się do nich: To jest naród, który nie usłuchał głosu Jahwe, swego Boga, i nie przyjął pouczenia. Przepadła wierność, znikła z ich ust!
Jeremiasza 7 29 Ostrzyż swe włosy i odrzuć je i podnieś lament żałobny na wyżynach, ponieważ odrzucił Jahwe i odepchnął pokolenie zasługujące na Jego gniew.
Jeremiasza 7 30 Albowiem synowie Judy czynili nieprawość przed moimi oczami — wyrocznia Jahwe — umieścili swe obrzydliwe bożki w domu, nad którym wzywano mojego imienia, aby go zbezcześcić.
Jeremiasza 7 31 I zbudowali wyżynę Tofet w dolinie Ben Hinnom, aby palić w ogniu swoich synów i córki, czego nie nakazałem i co nie przyszło Mi nawet na myśl.
Jeremiasza 7 32 Dlatego przyjdą dni — wyrocznia Jahwe — że nie będzie się już mówić o Tofet lub dolinie Ben Hinnom, lecz o Dolinie Mordu; w Tofet będą grzebać zmarłych z braku innego miejsca.
Jeremiasza 7 33 Trupy tego narodu staną się pożywieniem ptactwa drapieżnego w powietrzu i dzikich zwierząt na ziemi, których nikt nie odpędzi.
Jeremiasza 7 34 I sprawię, że zniknie z miast judzkich i z ulic Jerozolimy głos wesela, głos radości, nawoływania oblubieńca i oblubienicy, bo pustynią stanie się ziemia.

Jeremiasza 8  1 W owym czasie — wyrocznia Jahwe — wydobędą z ich grobów kości królów judzkich, kości ich przywódców, kości proroków, kości mieszkańców Jerozolimy.
Jeremiasza 8  2 I rozrzucą je słońcu, księżycowi oraz całemu wojsku niebieskiemu, które oni kochali, któremu służyli, za którym chodzili, którego szukali, któremu oddawali pokłony. Nikt ich nie zbierze ani pogrzebie, lecz staną się nawozem na powierzchni ziemi.
Jeremiasza 8  3 Wszystkie niedobitki będą wybierać raczej śmierć niż życie, ilu ich tylko zostanie z tego przewrotnego plemienia po wszystkich miejscach, po których ich rozproszę — wyrocznia Jahwe Zastępów.
Jeremiasza 8  4 I powiedz im: To mówi Jahwe. Czy nie powstaje ten, co upadnie? Albo czy nie zawraca ten, co zabłądzi?
Jeremiasza 8  5 Dlaczego więc buntuje się ten lud [jerozolimski] i trwa bez końca w odstępstwie? Trzyma się kurczowo kłamstwa i nie chce się nawrócić?
Jeremiasza 8  6 Uważałem pilnie i słuchałem: nie mówią, jak trzeba. Nikt nie żałuje swej przewrotności, mówiąc: "Co uczyniłem?" Każdy biegnie dalej swoją drogą niby koń cwałujący do bitwy.
Jeremiasza 8  7 Nawet bocian w przestworzach zna swoją porę. Synogarlica, jaskółka i żuraw zachowują czas swego przylotu. Naród mój jednak nie zna Prawa Jahwe.
Jeremiasza 8  8 Jak możecie mówić: "Jesteśmy mądrzy i mamy Prawo Jahwe?" Prawda, lecz w kłamstwo je obróciło kłamliwe pióro pisarzy.
Jeremiasza 8  9 Mędrcy będą zawstydzeni, zatrwożą się i zostaną pojmani. Istotnie, odrzucili słowo Jahwe, a mądrość na co im się przyda?
Jeremiasza 8 10 Dlatego dam ich żony innym, ich pola zdobywcom. Albowiem od najmniejszego do największego wszyscy są chciwi zysku. Od proroka do kapłana — wszyscy hołdują kłamstwu.
Jeremiasza 8 11 Podleczają rany córki mojego narodu pobieżnie, mówiąc: "Pokój, pokój", a tymczasem nie ma pokoju.
Jeremiasza 8 12 Wstydzić się powinni, że popełniali obrzydliwość; odrzucili jednak wszelki wstyd i nie umieją się rumienić. Dlatego upadną wśród tych, którzy padać będą, runą w czasie, gdy ich nawiedzę — mówi Jahwe.
Jeremiasza 8 13 Chciałem zebrać u nich żniwo — wyrocznia Jahwe; nie ma winogron w winnicy ani fig na drzewie figowym i liście zwiędły".
Jeremiasza 8 14 Po co my siedzimy? Zgromadźcie się i chodźcie do miast warownych, aby tam zginąć! Albowiem Jahwe, Bóg nasz, dopuszcza na nas zagładę i daje nam do picia wodę zatrutą, ponieważ zgrzeszyliśmy przeciw Jahwe!
Jeremiasza 8 15 Oczekujemy pokoju — ale nie ma nic dobrego; czasu uleczenia — ale oto przerażenie!
Jeremiasza 8 16 Od Dan daje się słyszeć parskanie ich koni; na odgłos rżenia ich rumaków drży cała ziemia. Przybywają, by pochłonąć kraj i jego zasoby, miasto i jego mieszkańców.
Jeremiasza 8 17 "Tak, bo wysyłam przeciw wam węże jadowite, których nie można zaklinać. Będą was kąsać — wyrocznia Jahwe —
Jeremiasza 8 18 i to bez możności uleczenia". Ogarnia mnie smutek, serce moje trawi niemoc.
Jeremiasza 8 19 Ale słuchaj! Krzyk Córy mojego ludu z ziemi dalekiej: "Czy nie ma Jahwe na Syjonie? Czy nie ma tam Jego króla?" "Dlaczego Mnie obrazili swymi posągami, marnymi bożkami obcymi?"
Jeremiasza 8 20 "Minęły żniwa, skończyła się letnia pora, a my nie jesteśmy wybawieni!"
Jeremiasza 8 21 Jestem złamany załamaniem się Córy mojego ludu, jestem okryty żałobą i ogarnęło mnie przerażenie.
Jeremiasza 8 22 Czy nie ma już balsamu w Gileadzie, czy nie ma tam lekarza? Dlaczego więc nie zabliźnia się rana Córy mojego ludu?
Jeremiasza 8 23 Któż uczyni moją głowę źródłem wody, a oczy moje fontanną łez, bym mógł dniem i nocą opłakiwać zabitych Córy mojego ludu?

Jeremiasza 9  1 Któż da mi schronisko dla podróżnych na pustyni, bym mógł opuścić swój naród i oddalić się od niego? Wszyscy oni są bowiem cudzołożnikami, gromadą buntowników.
Jeremiasza 9  2 Niby łuk napinają swój język; kłamstwo, a nie prawda panuje w kraju. Albowiem kroczą od przewrotności do przewrotności, a nie uznają Jahwe.
Jeremiasza 9  3 Wystrzegajcie się jeden drugiego i nie ufajcie nikomu z braci. Każdy bowiem brat oszukuje podstępnie, a każdy przyjaciel głosi oszczerstwa.
Jeremiasza 9  4 Jeden zwodzi drugiego, nie mówiąc prawdy. Przyzwyczaili swój język do kłamstwa, postępują przewrotnie, nie chcą
Jeremiasza 9  5 się nawrócić. Oszustwo na oszustwie, obłuda na obłudzie; nie chcą znać Jahwe — <wyrocznia Jahwe>.
Jeremiasza 9  6 Dlatego to mówi Jahwe Zastępów: "Oto ich wypróbuję przetapiając w tyglu. Bo jak [inaczej] mogę postąpić wobec Córy mojego ludu?
Jeremiasza 9  7 Ich język jest śmiercionośną strzałą, słowa ich ust są oszustwem. Jeden do drugiego mówi "pokój", a w sercu swoim przygotowuje mu podstęp.
Jeremiasza 9  8 Czy mam ich za to nie karać — wyrocznia Jahwe — i nad narodem takim jak ten nie dokonać pomsty?"
Jeremiasza 9  9 Po górach podnieście płacz i lament; na pastwiskach stepowych pieśń żałobną, bo są spalone. Nikt tamtędy nie przechodzi i nie słychać porykiwania bydła. Od ptaków powietrznych do dzikiego zwierza wszystko ucichło, znikło.
Jeremiasza 9 10 "Zamienię Jerozolimę w stos gruzu, siedlisko szakali, miasta zaś judzkie w pustkowie, pozbawione mieszkańców".
Jeremiasza 9 11 Kto jest tak rozumny, by to wyjaśnić? Komu usta Jahwe powiedziały, niech to ogłosi: Dlaczego kraj uległ spustoszeniu, został opuszczony, jak pustynia, gdzie nie ma wędrowca?
Jeremiasza 9 12 I rzekł Jahwe: "Dlatego że opuścili moje Prawo, które im dałem, że nie słuchali mojego głosu i nie postępowali według niego,
Jeremiasza 9 13 lecz postępowali według zatwardziałości swego serca i chodzili za Baalami, jak ich nauczyli ich przodkowie.
Jeremiasza 9 14 Dlatego to mówi Jahwe Zastępów, Bóg Izraela: Oto dam im — narodowi temu — za pokarm piołun i za napój wodę zatrutą.
Jeremiasza 9 15 Rozproszę ich między narodami, których nie znają oni ani ich przodkowie, i poślę w ślad za nimi miecz, aż nie dokonam zupełnej ich zagłady".
Jeremiasza 9 16 To mówi Jahwe Zastępów: "Uwaga! Zawołajcie płaczki, aby przyszły, poślijcie po najroztropniejsze, by przybyły.
Jeremiasza 9 17 Niech się spieszą i niech zaśpiewają nad nami pieśń żałobną, a łzy wytrysną z naszych oczu i woda popłynie z naszych powiek".
Jeremiasza 9 18 Albowiem głos żałobny daje się słyszeć z Syjonu: "Jakże jesteśmy zrujnowani, zawstydzeni ponad miarę, ponieważ musimy kraj opuścić i porzucić nasze mieszkania!"
Jeremiasza 9 19 Niewiasty! Słuchajcie słowa Jahwe i niech wasze ucho przyjmie słowo ust Jego! Nauczcie wasze córki zawodzeń, a jedna drugą pieśni żałobnej:
Jeremiasza 9 20 "Śmierć wtargnęła przez nasze okna, weszła do naszych pałaców, zgładziła dziecko z ulicy, a młodzieńców z placów.
Jeremiasza 9 21 Trupy ludzkie leżą jak nawóz na polu, jak snopy za żniwiarzem, których nikt nie zbiera".
Jeremiasza 9 22 To mówi Jahwe: "Mędrzec niech się nie szczyci swą mądrością, siłacz niech się nie chełpi swą siłą ani bogaty niech się nie przechwala swym bogactwem.
Jeremiasza 9 23 Raczej chcąc się chlubić, niech się szczyci tym, że jest roztropny i że Mnie poznaje, iż jestem Jahwe, który okazuje łaskawość, praworządność i sprawiedliwość na ziemi — w tym to mam upodobanie" — wyrocznia Jahwe.
Jeremiasza 9 24 "Oto dni nadejdą — wyrocznia Jahwe — kiedy odbędę sąd nad wszystkimi obrzezanymi według ciała:
Jeremiasza 9 25 nad Egiptem, Judą i Edomem, nad Ammonitami, Moabem i nad wszystkimi, którzy podcinają włosy i mieszkają na pustyni. Albowiem wszystkie narody są nieobrzezane i cały dom Izraela jest nieobrzezanego serca".

Jeremiasza 10  1 Słuchajcie słowa, które Jahwe mówi do was, domu Izraela!
Jeremiasza 10  2 To mówi Jahwe: "Nie przyswajajcie sobie postępowania narodów ani nie obawiajcie się znaków niebieskich, mimo że obawiają się ich narody.
Jeremiasza 10  3 Albowiem to, co wzbudza lęk narodów, jest niczym, jako że jest drewnem wyrąbanym w lesie, zrobionym dłutem, rękami rzeźbiarza.
Jeremiasza 10  4 Zdobi się je srebrem i złotem, umocowuje się za pomocą gwoździ i młotka, by się nie chwiało.
Jeremiasza 10  5 [Posągi] te są jak strachy na ptaki wśród pola melonów, nie mówią, trzeba je nosić, bo nie chodzą. Nie bójcie się ich, gdyż nie mogą zaszkodzić, ani są zdolne czynić dobrze.
Jeremiasza 10  6 Nikogo nie można porównać do Ciebie, Jahwe! Jesteś wielki i wielkim jest przepotężne imię Twoje!
Jeremiasza 10  7 Kto nie lękałby się Ciebie, Królu narodów? Tobie to właśnie przysługuje. Bo spośród wszystkich mędrców narodów i spośród wszystkich ich królestw nikt nie może się równać z Tobą.
Jeremiasza 10  8 Wszyscy razem są głupi i bezrozumni; nauka bałwanów pochodzi z drewna.
Jeremiasza 10  9 Srebro kute w płytki, przywożone z Tarszisz, a złoto z Ufaz, dzieło sprawnych rąk złotnika. Szaty ich są z purpury i szkarłatu — wszyscy oni są dziełem zręcznych rzemieślników.
Jeremiasza 10 10 Jahwe natomiast jest prawdziwym Bogiem, jest Bogiem żywym i Królem wiecznym. Gdy się gniewa, drży ziemia, a narody nie mogą się ostać wobec Jego gniewu.
Jeremiasza 10 11 Tak macie mówić do nich: "Bogowie, którzy nie uczynili nieba i ziemi, znikną z ziemi i spod tego nieba".
Jeremiasza 10 12 On uczynił ziemię swą mocą, umocnił świat swą mądrością, a swoim rozumem rozpostarł niebiosa.
Jeremiasza 10 13 Na dźwięk Jego głosu huczą wody w niebie, On sprawia, że się chmury podnoszą z krańców ziemi; On czyni błyskawice — zapowiedź deszczu — i wysyła wiatr ze swoich zbiorników.
Jeremiasza 10 14 Ograniczony pozostaje każdy człowiek bez wiedzy, wstydzić się musi każdy złotnik z powodu bożka. Utoczył bowiem podobizny, które są kłamstwem i nie ma w nich [życiodajnego] tchnienia.
Jeremiasza 10 15 Są one nicością, tworem śmiesznym, zginą, gdy nadejdzie czas obrachunku z nimi.
Jeremiasza 10 16 Nie takim jest dziedzictwo Jakuba. On bowiem ukształtował wszechświat, Izrael zaś jest szczepem Jego dziedzictwa. Imię Jego: Jahwe Zastępów.
Jeremiasza 10 17 Pozbieraj z ziemi swój tobół, ty, która pozostajesz oblężona!
Jeremiasza 10 18 Albowiem to mówi Jahwe: "Oto daleko odrzucę tym razem mieszkańców kraju. Sprowadzę na nich ucisk, by Mnie odnaleźli".
Jeremiasza 10 19 Biada mi z powodu mego nieszczęścia! Klęska moja jest nieuleczalna! A ja myślałem: To jest jedynie <mój> ból i mogę go znieść.
Jeremiasza 10 20 Namiot mój uległ zniszczeniu, wszystkie moje sznury zostały zerwane. Synowie moi odeszli ode mnie, nie ma ich. Nikogo już nie ma, kto by naprawił namiot i kto by rozpiął moje płótna.
Jeremiasza 10 21 Tak, pasterze okazali się nierozumni, nie szukali Jahwe. Dlatego się im nie poszczęściło, a cała ich trzoda uległa rozproszeniu.
Jeremiasza 10 22 Słuchajcie nowiny: Oto nadchodzi! Wielka wrzawa z ziemi północnej, aby zamienić w pustynie miasta judzkie, w siedlisko szakali.
Jeremiasza 10 23 Wiem, Jahwe, że nie człowiek wyznacza swą drogę, i nie w jego mocy leży kierować swoimi krokami, gdy idzie.
Jeremiasza 10 24 Ukarz mnie, Jahwe, lecz według słusznej miary, nie według swego gniewu, byś mnie zbyt nie umniejszył.
Jeremiasza 10 25 Rozlej gniew swój na narody, które Ciebie nie uznają, i na plemiona, które nie wzywają Twego imienia. Pochłonęły bowiem Jakuba, zniszczyły go i spustoszyły jego pastwiska.

Jeremiasza 11  1 Słowo, które Jahwe oznajmił Jeremiaszowi:
Jeremiasza 11  2 "Słuchajcie słów tego przymierza i mówcie do mężów Judy oraz do mieszkańców Jerozolimy.
Jeremiasza 11  3 Powiesz im: To mówi Jahwe, Bóg Izraela: Przeklęty człowiek, który nie słucha słów tego Przymierza,
Jeremiasza 11  4 które dałem przodkom waszym, gdy wyprowadzałem ich z Egiptu, z pieca do topienia żelaza, mówiąc: Słuchajcie głosu mojego i postępujcie według tego, co wam rozkazałem. Będziecie moim ludem, Ja zaś będę waszym Bogiem,
Jeremiasza 11  5 abym mógł wypełnić przysięgę złożoną przodkom waszym, że dam im ziemię opływającą w mleko i miód* jak ją dzisiaj macie". A ja odpowiedziałem: "Niech się tak stanie, Jahwe".
Jeremiasza 11  6 I rzekł Jahwe do mnie: "Ogłoś wszystkie te słowa w miastach judzkich i na ulicach Jerozolimy. Słuchajcie słów tego Przymierza i wypełniajcie je!
Jeremiasza 11  7 Albowiem usilnie pouczałem waszych przodków od dnia, gdy wyprowadziłem ich z ziemi egipskiej aż do dnia dzisiejszego, bezustannie napominając: Słuchajcie głosu mojego!
Jeremiasza 11  8 Oni jednak nie usłuchali ani nie nakłonili swego ucha. Każdy postępował według zatwardziałości swego przewrotnego serca. Wypełniłem więc na nich wszystkie słowa tego Przymierza, które nakazałem im zachować, a którego oni nie zachowali".
Jeremiasza 11  9 I rzekł Jahwe do mnie: "Powstał spisek między mężami Judy i mieszkańcami Jerozolimy.
Jeremiasza 11 10 Powrócili do grzechów swoich dawnych przodków, którzy wzbraniali się słuchać moich słów. Poszli i oni za obcymi bogami, by im służyć: Dom Izraela i dom Judy złamały moje Przymierze, które zawarłem z ich przodkami".
Jeremiasza 11 11 Dlatego to mówi Jahwe: "Oto sprowadzę na nich nieszczęście, którego nie będą mogli uniknąć; będą do Mnie wołali, ale ich nie wysłucham.
Jeremiasza 11 12 Mogą pójść miasta judzkie i mieszkańcy Jerozolimy, by wzywać bogów, którym palili kadzidło; wcale ich jednak nie wysłuchają w czasie ich nieszczęścia.
Jeremiasza 11 13 Bo ile masz miast, tyle też bogów, Judo! Ile ma ulic Jerozolima, tyle wznieśliście ołtarzy Hańbie, ołtarzy kadzielnych dla Baala!
Jeremiasza 11 14 Ty zaś nie wstawiaj się za tym narodem i nie zanoś za niego błagalnych modłów, bo ich nie wysłucham, gdy będą do Mnie wołać w czasie nieszczęścia.
Jeremiasza 11 15 Czego chce oblubienica moja w mym domu? Wypełniłaś swój plan przewrotny! Czy modlitwy i mięso ofiarne mogą odwrócić od ciebie twoje nieszczęście, tak że się kiedyś uradujesz?
Jeremiasza 11 16 "Zielonym drzewem oliwnym, zdobnym pięknymi owocami" nazwał cię Jahwe. Na głos wielkiego szumu rozpalił się nad nim płomień i spłonęły jego gałęzie.
Jeremiasza 11 17 Jahwe Zastępów, który cię zasadził, postanowił przeciw tobie nieszczęście na skutek przestępstwa domu Izraela i domu Judy; popełnili je na własną szkodę drażniąc Mnie przez ofiarowanie kadzidła Baalowi".
Jeremiasza 11 18 Jahwe mnie pouczył i dowiedziałem się; wtedy przejrzałem ich postępki.
Jeremiasza 11 19 Ja zaś jak baranek oswojony, którego prowadzą na rzeź, nie wiedziałem, że powzięli przeciw mnie zgubne plany: "Zniszczmy drzewo wraz z jego mocą, zgładźmy go z ziemi żyjących, a jego imienia niech już nikt nie wspomina!"
Jeremiasza 11 20 Lecz Jahwe Zastępów jest sprawiedliwym sędzią, bada nerki i serce. Chciałbym zobaczyć Twoją zemstę nad nimi, albowiem Tobie powierzam moją sprawę.
Jeremiasza 11 21 Dlatego to mówi Jahwe przeciw mężom z Anatot, którzy nastają na twoje życie, mówiąc: "Nie będziesz prorokował w imię Jahwe, bo inaczej zginiesz z naszej ręki.
Jeremiasza 11 22 <Dlatego to mówi Jahwe Zastępów:> Oto ich ukarzę. Młodzieńcy ich poniosą śmierć od miecza, synowie ich i córki umrą z głodu.
Jeremiasza 11 23 Nikt z nich nie pozostanie, bo sprowadzę klęskę na mężów z Anatot w roku obrachunku z nimi".

Jeremiasza 12  1 Sprawiedliwość jest przy Tobie, Jahwe, ilekroć chcę dochodzić praw u Ciebie. Chciałbym tylko przedstawić Ci [pewne] zagadnienia: Dlaczego życie przewrotnych upływa pomyślnie? Dlaczego zażywają pokoju wszyscy co najprzewrotniejsi?
Jeremiasza 12  2 Ty ich sadzisz, zapuszczają więc korzenie, rozwijają się, przynoszą także owoce. Blisko jesteś ich ust, daleko jednak od ich nerek.
Jeremiasza 12  3 Ty zaś, Jahwe, znasz mnie, patrzysz na mnie, badasz serce moje, że jest z Tobą. Oddziel ich jak owce na rzeź, przygotuj ich na dzień mordu.
Jeremiasza 12  4 Dokądże będzie pogrążona w żałobie ziemia, a trawa na każdym polu wysuszona? Na skutek przewrotności jej mieszkańców wyginęły zwierzęta i ptaki. Myślą bowiem: Bóg nie widzi naszych dróg.
Jeremiasza 12  5 Bo jeżeli męczysz się, biegnąc z pieszymi, to jakże pójdziesz w zawody z jeźdźcami? A jeżeli tylko w spokojnym kraju czujesz się bezpiecznym, co będziesz robić w bujnej gęstwinie Jordanu?
Jeremiasza 12  6 Również twoi bracia i twoja rodzina, nawet oni cię zdradzą, nawet oni wołają za tobą pełnym głosem. Nie ufaj im, gdy będą mówić do ciebie piękne słowa.
Jeremiasza 12  7 "Opuściłem swój dom, pozostawiłem swoje dziedzictwo. To, co umiłowałem, oddałem w ręce swych nieprzyjaciół.
Jeremiasza 12  8 Moje dziedzictwo stało się dla Mnie jak lew w gęstwinie. Podniosło przeciw Mnie swój głos, dlatego muszę go nienawidzić.
Jeremiasza 12  9 Czy moje dziedzictwo jest pstrym ptakiem, nad którym krążą dokoła ptaki drapieżne? Chodźcie, zgromadźcie wszystkie zwierzęta polne, przyprowadźcie, by pożarły!
Jeremiasza 12 10 Liczni pasterze zniszczyli moją winnicę, stratowali moją posiadłość. Obrócili moje ulubione pole w dzikie pustkowie.
Jeremiasza 12 11 Zamienili je na pełne żałoby odludzie — jest wobec Mnie pustynią. Spustoszony jest cały kraj i nie ma nikogo, kto by wziął sobie [to] do serca.
Jeremiasza 12 12 Na wszystkie pagórki pustyni dotarli łupieżcy, <albowiem miecz Jahwe pożera>; od końca do końca kraju żaden z ludzi nie zażywa pokoju.
Jeremiasza 12 13 Posiali pszenicę, lecz zebrali ciernie, natrudzili się bezużytecznie. Wstydzić się muszą swych zbiorów z powodu gniewu Jahwe! Izrael a narody sąsiednie
Jeremiasza 12 14 To mówi Jahwe przeciw wszystkim moim złym sąsiadom, którzy naruszyli dziedzictwo, jakie dałem swemu narodowi, Izraelowi: Oto ich wyrwę z ich ziemi, lecz i dom judzki wyrwę spośród nich.
Jeremiasza 12 15 Lecz gdy ich już wyrwę, ogarnie Mnie znów litość nad nimi i przyprowadzę ich każdego do swojego dziedzictwa i każdego do swojego kraju.
Jeremiasza 12 16 A jeżeli przyswoją sobie zupełnie drogi mego ludu, tak że będą przysięgać na moje imię: "Na życie Jahwe", podobnie jak nauczyli naród mój przysięgać na Baala, wtedy mogą rozprzestrzenić się wśród mojego narodu.
Jeremiasza 12 17 Jeśli zaś nie posłuchają, wyrwę taki naród, wyrwę, tak że zginie" — wyrocznia Jahwe.

Jeremiasza 13  1 To powiedział mi Jahwe: "Idź i kup sobie lniany pas i włóż go sobie na biodra, ale nie kładź go do wody".
Jeremiasza 13  2 I kupiłem pas zgodnie z rozkazem Jahwe i włożyłem go sobie na biodra.
Jeremiasza 13  3 Po raz drugi otrzymałem polecenie Jahwe:
Jeremiasza 13  4 "Weź pas, który kupiłeś, a który nosisz na swych biodrach, wstań i idź nad Eufrat i schowaj go tam w rozpadlinie skały".
Jeremiasza 13  5 Poszedłem i ukryłem go nad Eufratem, jak mi rozkazał Jahwe.
Jeremiasza 13  6 Po upływie wielu dni rzekł do mnie Jahwe: "Wstań i idź nad Eufrat i zabierz stamtąd pas, który ci kazałem ukryć".
Jeremiasza 13  7 I poszedłem nad Eufrat, odszukałem i wyciągnąłem pas z miejsca, w którym go ukryłem, a oto pas zbutwiał i nie nadał się do niczego.
Jeremiasza 13  8 I skierował Jahwe do mnie następujące słowo:
Jeremiasza 13  9 "To mówi Jahwe: Tak oto zniszczę pychę Judy i bezgraniczną pychę Jerozolimy.
Jeremiasza 13 10 Przewrotny ten naród odmawia posłuszeństwa moim słowom, postępując według swego zatwardziałego serca; ugania się za obcymi bogami, by im służyć i oddawać cześć — niech więc się stanie jak ten pas, który nie nadaje się do niczego.
Jeremiasza 13 11 Albowiem jak przylega pas do bioder mężczyzny, tak przygarnąłem do siebie cały dom Izraela i cały dom Judy — wyrocznia Jahwe- by były dla Mnie narodem, moją sławą, moim zaszczytem i moją dumą.
Jeremiasza 13 12 Powiesz im: "To mówi Jahwe, Bóg Izraela: Każdy dzban można napełnić winem". A jeśli ci odpowiedzą: "Czyż nie wiemy, że każdy dzban można napełnić winem"?
Jeremiasza 13 13 powiesz im: "To mówi Jahwe: Oto napełnię pijaństwem wszystkich mieszkańców tego kraju, królów zasiadających na tronie Dawida, kapłanów, proroków oraz wszystkich mieszkańców Jerozolimy
Jeremiasza 13 14 i porozbijam ich jednych o drugich, ojców wraz z synami — wyrocznia Jahwe — bezwzględnie, bez litości i bez miłosierdzia wyniszczę ich".
Jeremiasza 13 15 Słuchajcie i uważajcie bacznie, nie unoście się pychą, bo Jahwe przemówił.
Jeremiasza 13 16 Oddajcie chwałę Jahwe, Bogu waszemu, zanim ciemności nastaną i zanim potykać się będą wasze nogi w mrocznych górach. Wyczekujecie światła, lecz On je zamieni w ciemności, rozprzestrzeni mroki.
Jeremiasza 13 17 Jeżeli zaś tego nie posłuchacie, będę potajemnie płakał nad waszą pychą. Będę płakał nieustannie i zamienią się w potoki łez moje oczy, bo trzoda Jahwe idzie w niewolę.
Jeremiasza 13 18 "Powiedz do króla i królowej: Usiądźcie zupełnie nisko, albowiem spadła z waszych głów korona chwały!
Jeremiasza 13 19 Miasta Negebu zamknięto i nie ma nikogo, kto by je otworzył. Cały Juda poszedł w niewolę, w niewolę poszedł doszczętnie.
Jeremiasza 13 20 Podnieś oczy i patrz na przybywających z północy. Gdzie jest trzoda powierzona tobie, twoje wspaniałe owce?
Jeremiasza 13 21 Co powiesz, gdy cię nawiedzą ci, których ty przyzwyczaiłeś do siebie jako najbliższych przyjaciół? Czy nie ogarną cię boleści jak rodzącą kobietę?
Jeremiasza 13 22 A jeżeli pomyślisz sobie: "Dlaczego to mnie spotkało?" Dla licznych twoich grzechów zostały odkryte poły twej szaty, obnażone twe pięty.
Jeremiasza 13 23 Czy Etiopczyk może zmienić swoją skórę, a lampart swoje pręgi? Tak samo czy możecie czynić dobrze, wy, którzyście się nauczyli postępować przewrotnie?
Jeremiasza 13 24 Rozproszę was więc jak plewy ulatujące na podmuch wiatru pustynnego.
Jeremiasza 13 25 Taki jest twój los, zapłata ode Mnie za twój bunt — wyrocznia Jahwe — za to, że o Mnie zapomniałaś, a zaufałaś Kłamstwu.
Jeremiasza 13 26 Ja również odchylę poły twej szaty aż do twej twarzy, tak że widoczna będzie twoja hańba.
Jeremiasza 13 27 Ach, twoje cudzołóstwa i twoje rżenie, twoja haniebna rozwiązłość! Na wyżynach i na polach widziałem twoje obrzydliwości. Biada tobie, Jerozolimo, iż nie poddajesz się oczyszczeniu! Dokądże jeszcze?"

Jeremiasza 14  1 Słowo, które Jahwe oznajmił Jeremiaszowi w związku z suszą:
Jeremiasza 14  2 "Smutek ogarnął ziemię Judy, a bramy jej pełne są żałoby, skłaniają się smutno ku ziemi, a podnosi się krzyk Jerozolimy.
Jeremiasza 14  3 Jej najznakomitsi mężowie posyłają swe sługi po wodę, przychodzą do cystern, nie znajdują wody. Wracają z pustymi naczyniami <są zawstydzeni i zmieszani i zakrywają sobie głowy>.
Jeremiasza 14  4 Uprawa roli ustała, albowiem deszcz nie pada na ziemię. Przepełnieni zgryzotą rolnicy zakrywają swoją głowę.
Jeremiasza 14  5 Nawet łania rodzi na polu i opuszcza swoje małe, bo nie ma trawy.
Jeremiasza 14  6 Dzikie zaś osły stoją na pagórkach, chwytają powietrze jak szakale; ich oczy mętnieją, bo braknie paszy".
Jeremiasza 14  7 Jeśli nasze grzechy świadczą przeciw nam, Jahwe, działaj przez wzgląd na Twoje imię, bo pomnożyły się nasze występki, zgrzeszyliśmy przeciw Tobie.
Jeremiasza 14  8 Nadziejo Izraela, Jahwe, jego Zbawco w chwilach niepowodzeń, dlaczego jesteś jak obcy w kraju, jak podróżny, który się zatrzymuje, tylko by przenocować?
Jeremiasza 14  9 Dlaczego upodabniasz się do człowieka, który popadł w osłupienie, do kogoś, co nie jest w stanie pomóc? Ty jednak jesteś wśród nas, Jahwe, a imię Twoje zostało wezwane nad nami. Nie opuszczaj nas!
Jeremiasza 14 10 To mówi Jahwe do tego narodu: "Lubią tak biegać na wszystkie strony, nóg swoich nie oszczędzają. Ale Jahwe nie ma w nich upodobania. Teraz przypomina sobie ich nieprawości i karze ich grzechy".
Jeremiasza 14 11 I rzekł Jahwe do mnie: "Nie wstawiaj się o pomyślność tego narodu.
Jeremiasza 14 12 Nawet jeśli będą prosić, nie będę słuchał ich wołania, a jeśli będą składać całopalenia i ofiary z pokarmów, nie przyjmę ich, ale raczej wyniszczę ich mieczem, głodem i zarazą".
Jeremiasza 14 13 I powiedziałem: Ach, Panie, Jahwe, oto prorocy mówią im: "Nie ujrzycie miecza, nie zaznacie głodu, albowiem prawdziwy pokój zapewnię wam na tym miejscu".
Jeremiasza 14 14 I rzekł Jahwe do mnie: "Prorocy ci głoszą kłamstwo w moje imię. Nie posłałem ich, nie dawałem poleceń ani nie przemówiłem do nich. Kłamliwe widzenia, zmyślone przepowiednie, urojenia swych serc — oto co wam przepowiadają.
Jeremiasza 14 15 Dlatego to mówi Jahwe o prorokach, którzy — mimo że ich nie posłałem — przepowiadają w imię moje tymi słowami: miecza i głodu nie będzie w tym kraju. Od miecza i od głodu poginą ci prorocy.
Jeremiasza 14 16 Ludzie zaś, którym oni przepowiadali, będą wyrzuceni na ulice Jerozolimy jako ofiary głodu i miecza. Nikt ich nie pochowa ani ich żon, ani ich synów, ani ich córek; i wyleję na nich ich własną nieprawość".
Jeremiasza 14 17 "Oznajmisz im to słowo: Oczy moje wylewają łzy dzień i noc bez przerwy, bo wielki upadek dotknie Dziewicę, Córę mojego ludu, klęska bardzo wielka.
Jeremiasza 14 18 Gdy wyjdę na pole — oto pobici mieczem! Jeśli pójdę do miasta — oto męki głodu! Nawet prorok i kapłan błądzą po kraju nic nie rozumiejąc".
Jeremiasza 14 19 Czy nieodwołalnie odrzuciłeś Judę albo czy odczuwasz wstręt do Syjonu1? Dlaczego nas dotknąłeś klęską bez możliwości uleczenia nas? Spodziewaliśmy się pokoju, ale nie ma nic dobrego; czasu uleczenia — a tu przerażenie!
Jeremiasza 14 20 Uznajemy, Jahwe, naszą niegodziwość, przewrotność naszych przodków, bo zgrzeszyliśmy przeciw Tobie!
Jeremiasza 14 21 Nie odrzucaj [nas] przez wzgląd na Twoje imię, od czci nie odsądzaj tronu Twojej chwały! Pamiętaj, nie zrywaj swego Przymierza z nami!
Jeremiasza 14 22 Czy są wśród bożków pogańskich tacy, którzy by zesłali deszcz? Czy może niebo zsyła krople deszczu? Czy nie raczej Ty, Jahwe, nasz Boże? W Tobie pokładamy nadzieję, bo Ty uczyniłeś to wszystko.

Jeremiasza 15  1 Jahwe jednak powiedział mi: "Nawet gdyby Mojżesz i Samuel stanęli przede Mną, serce moje nie skłoniłoby się ku temu ludowi ! Wypędź ich sprzed mojego oblicza i niech odejdą!
Jeremiasza 15  2 A jeśli ci powiedzą: Dokąd pójdziemy? odpowiesz im: To mówi Jahwe: Kto jest przeznaczony na śmierć — na śmierć, kto na miecz — na miecz, kto na głód — na głód, a kto na wygnanie — na wygnanie.
Jeremiasza 15  3 I ustanowię przeciw wam cztery rodzaje [nieszczęść] — wyrocznia Jahwe: miecz, aby zabijał, psy, by wywlekały, ptaki powietrzne i zwierzęta lądowe, by pożerały i wyniszczyły.
Jeremiasza 15  4 Uczynię ich postrachem wszystkich królestw ziemi z powodu Manassesa, syna Ezechiasza, króla judzkiego, za to, co uczynił w Jerozolimie.
Jeremiasza 15  5 Któż [bowiem] ma litość nad tobą, Jerozolimo? Kto współczuje tobie? Kto zboczy z drogi, by zapytać, jak ci się powodzi?
Jeremiasza 15  6 Tyś Mnie odrzuciła — wyrocznia Jahwe odwróciłaś się tyłem. A Ja wyciągnąłem rękę nad tobą i zniszczyłem cię. Mam dość przebaczania!
Jeremiasza 15  7 Oddzieliłem ich wiejadłem w bramach kraju, pozbawiłem potomstwa i wygubiłem swój naród. Ale postępowania swego nie zmienili.
Jeremiasza 15  8 Wdowy ich stały się liczniejsze niż nadmorski piasek. Sprowadziłem na matki i na młodzieńców niszczyciela w samo południe, zesłałem na nich nagle trwogę i poniżenie.
Jeremiasza 15  9 Gaśnie matka siedmiu synów, oddaje swego ducha. Słońce jej zachodzi, nim się dzień skończył, ogarnął ją wstyd i zmieszanie. To, co z nich zostanie, dam na pastwę miecza, na łup ich nieprzyjaciół" — <wyrocznia Jahwe.>
Jeremiasza 15 10 Biada mi, matko moja, żeś mnie porodziła, męża skargi i niezgody dla całego kraju. Nie pożyczam ani nie daję pożyczki, a wszyscy mi złorzeczą.
Jeremiasza 15 11 Naprawdę, Jahwe, czy nie służyłem Tobie jak najlepiej? Czy się nie wstawiałem u Ciebie za nieprzyjacielem w czasie jego nieszczęścia i niedoli?
Jeremiasza 15 12 "Czy żelazo może pokruszyć, żelazo z północy lub spiż?
Jeremiasza 15 13 Twój dobytek i twoje skarby wydam na grabież bez zapłaty, za wszystkie twoje grzechy po wszystkich twoich granicach.
Jeremiasza 15 14 Ciebie zaś oddam w niewolę twym nieprzyjaciołom w kraju, którego nie znasz. Gniew mój bowiem rozniecił ogień, który nad wami zapłonie".
Jeremiasza 15 15 Ty wiesz... Jahwe, pamiętaj o mnie i wejrzyj na mnie! Pomścij się za mnie nad moimi prześladowcami. Nie dozwól, bym zginął z powodu Twej wyczekującej cierpliwości. Wiedz, że dla Ciebie znoszę poniżenie.
Jeremiasza 15 16 Ilekroć otrzymywałem Twoje słowa, pochłaniałem je, a Twoje słowo stawało się dla mnie rozkoszą i radością serca mego. Bo imię Twoje zostało wezwane nade mną, Jahwe, Boże Zastępów.
Jeremiasza 15 17 Nigdy nie zasiadałem w wesołym gronie, by się bawić. Pod Twoją ręką siadałem samotny, bo napełniłeś mnie gniewem.
Jeremiasza 15 18 Dlaczego mój ból nie ma granic, a moja rana jest nieuleczalna, niemożliwa do uzdrowienia? Jesteś więc dla mnie zupełnie jak zwodniczy strumień, niepewna woda!
Jeremiasza 15 19 Dlatego to mówi Jahwe: "Jeśli się nawrócisz, dozwolę, byś znów stanął przede Mną. Jeśli zaś będziesz wykonywać to, co szlachetne, bez jakiejkolwiek podłości, będziesz jakby moimi ustami. Wtedy oni się zwrócą ku tobie, ty się jednak nie będziesz ku nim zwracał.
Jeremiasza 15 20 Uczynię z ciebie dla tego narodu niezdobyty mur ze spiżu. Będą walczyć z tobą, lecz cię nie zwyciężą, bo jestem z tobą, by cię wspomagać i uwolnić — wyrocznia Jahwe.
Jeremiasza 15 21 Wybawię cię z rąk złoczyńców i uwolnię cię z mocy gwałtowników".

Jeremiasza 16  1 Jahwe oznajmił mi następujące słowo:
Jeremiasza 16  2 "Nie weźmiesz sobie żony i nie będziesz miał na tym miejscu ani synów, ani córek.
Jeremiasza 16  3 To bowiem mówi Jahwe o synach i o córkach, które się narodzą na tym miejscu, i o matkach, które je porodzą, i o ojcach, którzy im będą dawać życie w tym kraju:
Jeremiasza 16  4 Pomrą od różnych śmiertelnych chorób, nie będą opłakiwani ani pochowani; będą służyć za nawóz na polu. Wyginą od miecza i głodu, a zwłoki ich staną się żerem ptaków powietrznych i lądowych zwierząt.
Jeremiasza 16  5 Bo to mówi Jahwe: Nie wchodź do domu żałoby, nie chodź opłakiwać i żałować ich, bo zawiesiłem swoją przychylność dla tego narodu — wyrocznia Jahwe — cofnąłem łaskę i miłosierdzie.
Jeremiasza 16  6 Pomrą wielcy i mali w tym kraju, nie będą pogrzebani i nikt nie będzie ich opłakiwał, nikt nie uczyni za nich nacięć ani się ostrzyże.
Jeremiasza 16  7 Nikt nie będzie łamał chleba dla okrytego żałobą, by go pocieszyć po zmarłym, ani też nie dadzą mu do picia kielicha pocieszenia za jego ojca i matkę.
Jeremiasza 16  8 Nie wchodź też do domu, gdzie się odbywa uczta, by zasiąść z nimi do jedzenia i picia.
Jeremiasza 16  9 Bo to mówi Jahwe Zastępów, Bóg Izraela: Oto sprawię, że ustanie na tym miejscu, na waszych oczach i w waszych dniach głos wesela, głos radości, głos oblubieńca i głos oblubienicy.
Jeremiasza 16 10 A gdy ogłosisz temu ludowi wszystkie te słowa, powiedzą ci: "Dlaczego Jahwe zapowiedział przeciw nam te wszystkie wielkie nieszczęścia? Na czym polega nasz występek i nasz grzech, który popełniliśmy przeciw naszemu Bogu Jahwe?"
Jeremiasza 16 11 Wtedy powiesz im: "Na tym, że przodkowie wasi opuścili Mnie — wyrocznia Jahwe — i poszli za obcymi bóstwami, służyli im i oddawali cześć, a ode Mnie odeszli i nie zachowywali mojego Prawa.
Jeremiasza 16 12 Wy zaś postępowaliście gorzej niż wasi przodkowie. Oto każdy z was idzie za popędem swego przewrotnego serca, odmawiając Mi posłuszeństwa.
Jeremiasza 16 13 Wyrzucę was więc z tego kraju do ziemi, której nie znacie wy ani przodkowie wasi. Tam mogą służyć obcym bogom dniem i nocą, gdyż nie mam dla was przebaczenia.
Jeremiasza 16 14 Dlatego oto nadejdą dni — wyrocznia Jahwe — kiedy nie będą już mówić: "Na Jahwe żyjącego, który wyprowadził synów Izraela z ziemi egipskiej 
Jeremiasza 16 15 lecz raczej "na Jahwe żyjącego, który wyprowadził synów Izraela z ziemi północnej i ze wszystkich ziem, po których ich rozproszył". I sprowadzę ich znów do ziemi, którą dałem ich przodkom.
Jeremiasza 16 16 Oto posyłam po wielu rybaków — wyrocznia Jahwe — by ich wyłowili, a następnie poślę wielu myśliwych, by polowali na nich ze wszystkich gór i ze wszystkich pagórków, i ze wszystkich rozpadlin skalnych.
Jeremiasza 16 17 Albowiem oczy moje patrzą na wszystkie ich drogi; nie mogą się skryć przede Mną i nie może się ukryć ich nieprawość przed moimi oczami.
Jeremiasza 16 18 Odpłacę im przede wszystkim w dwójnasób za nieprawość i ich grzech, za to, że zbezcześcili moją ziemię trupami swoich bałwanów i napełnili swoimi obrzydliwościami moje dziedzictwo".
Jeremiasza 16 19 Jahwe moją siłą, moją twierdzą, moją ucieczką w dniu ucisku. Do Ciebie przyjdą narody z krańców ziemi i powiedzą: "Przodkowie nasi odziedziczyli tylko kłamstwo — nicość pozbawioną jakiejkolwiek mocy".
Jeremiasza 16 20 Czy może człowiek uczynić sobie bogów? To przecież wcale nie są bogowie!
Jeremiasza 16 21 "Dlatego też pokażę im, tym razem dam im poznać moją rękę i moją siłę; i zrozumieją, że moje imię Jahwe!"

Jeremiasza 17  1 "Grzech Judy jest zapisany żelaznym rylcem, wyryty diamentowym ostrzem na tablicy ich serc i na rogach waszych ołtarzy,
Jeremiasza 17  2 jako pomnik ich synów, ich ołtarzy, ich aszer przy zielonych drzewach, na wysokich pagórkach.
Jeremiasza 17  3 Góro moja na równinie, twój dobytek i wszystkie twe skarby wydam na grabież, jako zapłatę za wszystkie twe grzechy, popełnione w twych granicach.
Jeremiasza 17  4 Będziesz musiała się wyrzec dziedzictwa swego, które ci dałem. Będziesz w niewoli u twoich wrogów w ziemi, której nie znasz. Albowiem rozpaliliście ogień mojego gniewu — będzie płonął na wieki".
Jeremiasza 17  5 To mówi Jahwe: "Przeklęty mąż, który pokłada nadzieję w człowieku i który w ciele upatruje swą siłę, a od Jahwe odwraca swe serce!
Jeremiasza 17  6 Jest on podobny do dzikiego krzaka na stepie. Nie dostrzega, gdy przychodzi szczęście. Wybiera miejsca spalone na pustyni, ziemię słoną i bezludną.
Jeremiasza 17  7 Błogosławiony mąż, który pokłada ufność w Jahwe, i Jahwe jest jego nadzieją!
Jeremiasza 17  8 Jest on podobny do drzewa zasadzonego nad wodą, co swe korzenie puszcza ku strumieniowi. Nie obawia się, skoro przyjdzie upał, bo utrzyma zielone liście. Także w roku posuchy nie doznaje niepokoju i nie przestaje wydawać owoców.
Jeremiasza 17  9 Serce jest zdradliwsze niż wszystko inne i niepoprawne — któż je zgłębi?
Jeremiasza 17 10 Ja, Jahwe, badam serce i doświadczam nerki, bym mógł każdemu oddać stosownie do jego postępowania, według owoców jego uczynków.
Jeremiasza 17 11 Kuropatwa wysiaduje jajka, których nie zniosła; podobnie czyni ten, kto zbiera w nieuczciwy sposób bogactwa. W pośrodku dni swoich musi je opuścić i gdy nadejdzie jego koniec, okazuje się głupcem".
Jeremiasza 17 12 Tronem chwały wzniosłym od początku jest nasze miejsce święte.
Jeremiasza 17 13 Nadziejo Izraela, Jahwe! Wszyscy, którzy Cię opuszczają, będą zawstydzeni. Ci, którzy oddalają się od Ciebie, będą zapisani na ziemi, bo opuścili źródło żywej wody, <Jahwe>.
Jeremiasza 17 14 Uzdrów mnie, Jahwe, bym się stał zdrowym; ratuj mnie, bym doznał ratunku! Ty bowiem jesteś moją chlubą!
Jeremiasza 17 15 Oto oni, którzy mi mówią: "Gdzie jest słowo Boże? Niechże się wypełni!"
Jeremiasza 17 16 Ale ja nie nalegałem u Ciebie o nieszczęście, ani nie pragnąłem dnia zagłady. Ty wiesz: to, co wyszło z moich ust, jest zupełnie jawne przed Tobą.
Jeremiasza 17 17 Nie bądź dla mnie postrachem, Ty, moja ucieczko w dniu nieszczęścia!
Jeremiasza 17 18 Moi prześladowcy niech zostaną zawstydzeni, lecz mnie niech nie spotka hańba! Niech ich lęk ogarnie, lecz nie mnie! Ześlij na nich dzień nieszczęsny, zgładź ich, zgładź po dwakroć!
Jeremiasza 17 19 To mówi Jahwe do mnie: "Idź, stań w bramie synów narodu, przez którą wchodzą i wychodzą królowie judzcy, oraz we wszystkich bramach Jerozolimy
Jeremiasza 17 20 i mów do nich: Słuchajcie słowa Jahwe, królowie judzcy, cały Judo i wszyscy mieszkańcy Jerozolimy przechodzący przez te bramy.
Jeremiasza 17 21 To mówi Jahwe: Strzeżcie się — jeśli wam życie miłe — by nie nosić rzeczy ciężkich w dzień szabatu ani nie wnosić ich przez bramy Jerozolimy.
Jeremiasza 17 22 Nie wynoście żadnych ciężarów ze swych domów w dzień szabatu ani nie wykonujcie żadnej pracy, lecz raczej święćcie dzień szabatu, jak nakazałem waszym przodkom.
Jeremiasza 17 23 Ale oni nie słuchali ani nie nakłonili swego ucha, lecz uczynili twardym swój kark, odmawiając posłuszeństwa i odrzucając pouczenie.
Jeremiasza 17 24 Jeżeli okażecie Mi pełne posłuszeństwo — wyrocznia Jahwe — jeśli nie będziecie wnosić żadnego ciężaru przez bramy miasta w dzień szabatu i jeśli będziecie święcić dzień szabatu, nie wykonując w nim żadnej pracy,
Jeremiasza 17 25 będą wchodzić przez bramę miasta królowie [i książęta] zasiadający na tronie Dawida. Będą wjeżdżać na wozach i koniach, oni, ich dostojnicy, mężowie judzcy i mieszkańcy Jerozolimy, a miasto to będzie zamieszkałe na wieki.
Jeremiasza 17 26 I przyjdą z miast judzkich, z okolic Jerozolimy, z ziemi Beniamina, z Szefeli, z gór i z południa, przynosząc ofiary całopalne, krwawe, pokarmowe, kadzidło i ofiary dziękczynne do domu Jahwe.
Jeremiasza 17 27 A jeżeli Mnie nie posłuchacie, by święcić dzień szabatu, by się powstrzymać od noszenia ciężaru, wchodząc bramami Jerozolimy w dzień szabatu, zapalę ogień w jej bramach i pochłonie pałace Jerozolimy, i nie zgaśnie".

Jeremiasza 18  1 Słowo, które Jahwe oznajmił Jeremiaszowi:
Jeremiasza 18  2 "Wstań i zejdź do domu garncarza; tam usłyszysz moje słowa".
Jeremiasza 18  3 Zstąpiłem więc do domu garncarza, on zaś pracował właśnie przy kole.
Jeremiasza 18  4 Jeżeli naczynie, które wyrabiał, uległo zniekształceniu, jak to się zdarza z gliną w ręku garncarza, wyrabiał z niego inne naczynie, jak tylko podobało się garncarzowi.
Jeremiasza 18  5 Wtedy Jahwe skierował do mnie następujące słowo:
Jeremiasza 18  6 "Czy nie mogę postąpić z wami, domu Izraela, jak ten garncarz? — wyrocznia Jahwe. Oto bowiem jak glina w ręku garncarza, tak jesteście wy, domu Izraela, w moim ręku.
Jeremiasza 18  7 Raz postanawiam przeciw narodowi lub królestwu, że je wyplenię, obalę i zniszczę.
Jeremiasza 18  8 Lecz jeśli ten naród (przeciw któremu orzekłem karę) nawróci się ze swej nieprawości, będę żałował nieszczęścia, jakie zamyślałem na niego zesłać.
Jeremiasza 18  9 Innym razem postanawiam w stosunku do jakiegoś narodu lub królestwa, by je budować i sadzić.
Jeremiasza 18 10 Jeżeli jednak czyni wobec Mnie zło, nie słuchając mojego głosu, będę żałował pomyślności, jaką postanowiłem go obdarzyć.
Jeremiasza 18 11 Teraz zaś mów mężom judzkim i mieszkańcom Jerozolimy: To mówi Jahwe: Oto przygotowuję na was nieszczęście i snuję przeciw wam plan. Nawróćcie się więc każdy ze swej złej drogi, a uczyńcie lepszymi wasze drogi i wasze czyny".
Jeremiasza 18 12 I rzekli: "Na próżno! Chcemy raczej pójść za swoimi własnymi przekonaniami; każdy będzie postępował według popędu swego przewrotnego serca".
Jeremiasza 18 13 Dlatego to mówi Jahwe: "Zapytajcie się u narodów, czy ktokolwiek słyszał coś podobnego? Zgoła ohydnie postąpiła Dziewica-Izrael.
Jeremiasza 18 14 Czy może znika z moich skał śnieg Libanu? Czy wysychają wody górskie, źródła spadające?
Jeremiasza 18 15 A jednak mój naród zapomniał o Mnie, Nicości palą kadzidło! Sprawię, że potykać się będą na swych drogach, dawnych ścieżkach; że będą chodzili po błędnych ścieżkach, po drodze niewytyczonej;
Jeremiasza 18 16 że uczynią swój kraj pustynią, odwiecznym pośmiewiskiem. Każdego, co będzie przechodził, ogarnie zdumienie i będzie potrząsał głową.
Jeremiasza 18 17 Podobnie jak to czyni wschodni wiatr, rozproszę ich w obliczu wroga. Plecy, a nie twarz, pokażę im w dniu ich zagłady".
Jeremiasza 18 18 Rzekli: "Chodźcie, uknujemy zamach na Jeremiasza! Bo przecież nie zabraknie kapłanowi pouczenia ani mędrcowi rady, ani prorokowi słowa. Chodźcie, uderzmy go językiem, nie zważajmy wcale na jego słowa!"
Jeremiasza 18 19 Usłysz mnie, Jahwe, i słuchaj głosu moich przeciwników!
Jeremiasza 18 20 Czy złem za dobre się płaci? <A oni wykopali dół dla mnie!> Wspomnij, jak stawałem przed Tobą, aby się wstawiać za nimi, aby odwrócić od nich Twój gniew.
Jeremiasza 18 21 Dlatego wydaj ich dzieci na pastwę głodu i zgładź ich ostrzem miecza! Niech żony ich zostaną bezdzietnymi wdowami, mężowie ich niech zginą od zarazy, a młodzież ich niech zginie na wojnie od miecza!
Jeremiasza 18 22 Niech się rozlegnie krzyk z ich domów, gdy sprowadzę na nich nagle złoczyńców. Albowiem wykopali dół, by mnie pochwycić, a pod nogi moje zastawili potajemnie sidła.
Jeremiasza 18 23 Ty zaś, Jahwe, znasz wszystkie ich mordercze plany przeciw mnie. Nie odpuszczaj ich przestępstwa ani nie zmazuj ich grzechu sprzed swego oblicza! Niech padną przed Tobą, w chwili Twego gniewu wystąp przeciw nim!

Jeremiasza 19  1 To powiedział Jahwe do mnie: "Idź i kup flakon gliniany, następnie zabierz ze sobą kilku spośród starszych ludu i starszych kapłanów.
Jeremiasza 19  2 Wyjdź ku dolinie Ben-Hinnom, która się znajduje przy wejściu Harsit, i obwieść tam słowa, jakie ci powiem.
Jeremiasza 19  3 I powiesz: Słuchajcie słowa Jahwe, królowie judzcy i mieszkańcy Jerozolimy! To mówi Jahwe Zastępów, Bóg Izraela: Oto sprowadzę klęskę na to miejsce, tak że każdemu, kto to usłyszy, zaszumi w uszach.
Jeremiasza 19  4 Opuścili bowiem Mnie i zbezcześcili to miejsce, paląc kadzidła obcym bogom, których nie znali ani oni, ani ich przodkowie, ani królowie judzcy, i napełnili to miejsce krwią niewinnych.
Jeremiasza 19  5 Zbudowali nadto wyżyny Baalowi, by palić swoich synów w ogniu jako ofiary dla Baala, czego nie nakazałem ani nie poleciłem i co nie przyszło Mi nawet na myśl.
Jeremiasza 19  6 Dlatego przyjdą dni — wyrocznia Jahwe — że to miejsce nie będzie się już nazywało Tofet ani doliną Ben-Hinnom, lecz Doliną Mordu.
Jeremiasza 19  7 I uczynię bezsilną radę Judy i Jerozolimy na tym miejscu. Sprawię też, że padną od miecza przed swoimi wrogami, z ręki tych, co nastają na ich życie. Ciała ich wydam na pożarcie ptakom powietrznym i lądowym zwierzętom.
Jeremiasza 19  8 I uczynię z tego miasta przedmiot zgrozy i pośmiewiska. Ktokolwiek będzie obok niego przechodził, wpadnie w osłupienie i zagwiżdże nad wszystkimi jego klęskami.
Jeremiasza 19  9 Sprawię, że będą jedli ciało swoich synów i córek; jeden będzie jadł ciało drugiego z powodu oblężenia i ucisku, jakim otoczą ich nieprzyjaciele nastający na ich życie.
Jeremiasza 19 10 Stłucz zaś flakon wobec mężów, którzy przyszli z tobą,
Jeremiasza 19 11 i powiedz im: To mówi Jahwe Zastępów: Tak samo zniszczę ten naród i to miasto, jak tłucze się naczynie garncarza, którego nie można już naprawić. Będą także grzebać w Tofet, gdyż nie będzie innego miejsca na chowanie [zmarłych].
Jeremiasza 19 12 Zrobię to temu miejscu — wyrocznia Jahwe — i mieszkańcom jego, czyniąc to miasto takim jak Tofet.
Jeremiasza 19 13 Domy Jerozolimy i domy królów judzkich staną się nieczyste, podobnie jak miejsce Tofet; wszystkie domy, na których dachach palono kadzidło wszystkim zastępom niebieskim i składano płynne ofiary obcym bóstwom".
Jeremiasza 19 14 Przyszedł zaś Jeremiasz z Tofet, dokąd go posłał Jahwe, by prorokował, i stanął na dziedzińcu domu Jahwe, mówiąc do całego ludu.
Jeremiasza 19 15 To mówi Jahwe Zastępów, Bóg Izraela: "Oto sprawię, że przyjdzie na to miasto i na wszystkie jego osiedla całe to nieszczęście, jakie na nich zapowiedziałem. Uczynili bowiem kark swój twardym, nie chcą słuchać moich słów".

Jeremiasza 20  1 Usłyszał zaś Jeremiasza, głoszącego te słowa, Paszchur, syn Imera, kapłan, który był głównym nadzorcą w domu Jahwe.
Jeremiasza 20  2 I kazał Paszchur poddać chłoście proroka Jeremiasza i zakuć go w kłodę, która się znajdowała w Wyższej Bramie Beniamina, w domu Jahwe.
Jeremiasza 20  3 Następnego zaś dnia uwolnił Paszchur Jeremiasza z kłody. Wtedy rzekł Jeremiasz do niego: "Już Jahwe nie nazywa cię Paszchur, lecz "Trwoga Dokoła"!
Jeremiasza 20  4 To bowiem mówi Jahwe: Oto uczynię postrach z ciebie i ze wszystkich twych przyjaciół. Padną od miecza swych wrogów, a twoje oczy będą na to spoglądać! Całą ziemię Judy wydam w ręce króla babilońskiego: poprowadzi ich w niewolę do Babilonu i będzie ich zabijał mieczem.
Jeremiasza 20  5 Wydam też wszystkie bogactwa tego miasta, cały jego dorobek, wszystkie jego drogocenne rzeczy, wszystkie skarby królów judzkich oddam w ręce ich nieprzyjaciół, by je złupili, zabrali i wywieźli do Babilonu.
Jeremiasza 20  6 Ty zaś, Paszchurze, i wszyscy twoi domownicy pójdziecie do niewoli. Pójdziesz do Babilonii, tam umrzesz i zostaniesz pochowany ty i wszyscy twoi najbliżsi, którym przepowiadałeś kłamliwie".
Jeremiasza 20  7 Uwiodłeś mnie, Jahwe, a ja pozwoliłem się uwieść; ujarzmiłeś mnie i przemogłeś. Stałem się codziennym pośmiewiskiem, wszyscy mi urągają.
Jeremiasza 20  8 Albowiem ilekroć mam zabierać głos, muszę obwieszczać: "Gwałt i ruina!" Tak, słowo Jahwe stało się dla mnie każdego dnia zniewagą i pośmiewiskiem.
Jeremiasza 20  9 I powiedziałem sobie: Nie będę Go już wspominał ani mówił w Jego imię! Ale wtedy zaczął trawić moje serce jakby ogień nurtujący w moim ciele. Czyniłem wysiłki, by go stłumić, lecz nie potrafiłem.
Jeremiasza 20 10 Tak, słyszałem oszczerstwo wielu: "Trwoga dokoła! Donieście, donieśmy na niego!" Wszyscy zaprzyjaźnieni ze mną wypatrują mojego upadku: "Może da się zwieść, tak że go zwyciężymy i wywrzemy swą pomstę na nim!"
Jeremiasza 20 11 Ale Jahwe jest przy mnie jako potężny mocarz; dlatego moi prześladowcy ustaną i nie zwyciężą. Będą bardzo zawstydzeni swoją porażką, okryci wieczną i niezapomnianą hańbą.
Jeremiasza 20 12 Jahwe Zastępów, Ty, który doświadczasz sprawiedliwego, patrzysz na nerki i serce, dozwól, bym zobaczył Twoją pomstę nad nimi! Tobie bowiem powierzyłem swą sprawę.
Jeremiasza 20 13 Śpiewajcie Jahwe, wysławiajcie Jahwe! Uratował bowiem życie ubogiego z ręki złoczyńców.
Jeremiasza 20 14 Niech będzie przeklęty dzień, w którym się urodziłem! Dzień, w którym porodziła mnie matka moja, niech nie będzie błogosławiony!
Jeremiasza 20 15 Niech będzie przeklęty człowiek, który powiadomił ojca mojego: "Urodził ci się syn, chłopiec!" sprawiając mu wielką radość.
Jeremiasza 20 16 Niech będzie ów człowiek podobny do miast, które Jahwe zniszczył bez miłosierdzia! Niech słyszy krzyk z rana, a wrzawę wojenną w południe!
Jeremiasza 20 17 Nie zabił mnie bowiem w łonie matki. Wtedy moja matka stałaby się moim grobem, a łono jej wiecznie brzemiennym!
Jeremiasza 20 18 Po co wyszedłem z łona matki? Czy żeby oglądać nędzę i utrapienie i dokonać dni moich wśród hańby?

Jeremiasza 21  1 Słowo, które Jahwe skierował do Jeremiasza, gdy król Sedecjasz wysłał do niego Paszchura, syna Malkiasza, i kapłana Sofoniasza, syna Maasejasza, by mu powiedzieli:
Jeremiasza 21  2 "Poradź się Jahwe w naszym imieniu, bo Nabuchodonozor, król babiloński, wypowiedział nam wojnę. Może Jahwe postąpi z nami zgodnie ze wszystkimi swoimi cudami, tak że [tamten] odstąpi od nas".
Jeremiasza 21  3 Jeremiasz zaś powiedział do nich: "Tak odpowiedzcie Sedecjaszowi:
Jeremiasza 21  4 To mówi Jahwe, Bóg Izraela: Oto odwrócę sprzęt wojenny, który macie w rękach, a którym walczycie z królem babilońskim i Chaldejczykami oblegającymi was z zewnątrz murów, i zgromadzę go w środku tego miasta.
Jeremiasza 21  5 Ja sam będę walczył przeciw wam wyciągniętą ręką i mocnym ramieniem, z gniewem pełnym zapalczywości i wielką zawziętością.
Jeremiasza 21  6 I pobiję mieszkańców tego miasta, ludzi i zwierzęta; umrą na skutek wielkiej zarazy.
Jeremiasza 21  7 Następnie zaś — wyrocznia Jahwe — wydam Sedecjasza, króla judzkiego, jego sługi i lud, który ocaleje w tym mieście od zarazy, od miecza i od głodu, w ręce Nabuchodonozora, króla babilońskiego, oraz w ręce ich nieprzyjaciół i w ręce tych, co nastają na ich życie. Zabije on ich mieczem, nie będzie ich żałował, nie będzie miał litości ani miłosierdzia.
Jeremiasza 21  8 Do tego narodu zaś powiedz: To mówi Jahwe: Oto stawiam przed wami drogę życia i drogę śmierci.
Jeremiasza 21  9 Kto pozostanie w tym mieście, umrze od miecza, głodu i zarazy. Kto zaś wyjdzie, by się oddać w niewolę oblegającym was Chaldejczykom, będzie żył i otrzyma jako zdobycz własne życie.
Jeremiasza 21 10 Skierowałem bowiem swoje oblicze na to miasto ze złym, a nie dobrym zamiarem — wyrocznia Jahwe. Będzie ono wydane w ręce króla babilońskiego, który spali je ogniem".
Jeremiasza 21 11 A co do domu króla judzkiego: Słuchajcie słowa Jahwe!
Jeremiasza 21 12 Domu Dawida, to mówi Jahwe: "Sprawujcie sądy sprawiedliwe rano, uwalniajcie uciśnionego z ręki ciemięzcy! Inaczej bowiem gniew mój wybuchnie jak ogień, będzie płonął i nikt nie zdoła go zgasić wobec waszych przewrotnych uczynków.
Jeremiasza 21 13 Oto Ja zwracam się do ciebie, Mieszkanko Doliny, Skało na Równinie — wyrocznia Jahwe. Wy, co mówicie: "Kto może zstąpić przeciw nam i wkroczyć do naszych siedzib?"
Jeremiasza 21 14 Ukarzę was według plonu waszych uczynków — wyrocznia Jahwe — i pod jej las podłożę ogień, by pochłonął wszystko, co ją otacza".

Jeremiasza 22  1 To mówi Jahwe: "Zejdź do domu króla judzkiego i powiedz tam te słowa.
Jeremiasza 22  2 Powiesz: Słuchaj słowa Bożego, królu judzki, który zasiadasz na tronie Dawida, ty, twoi słudzy i twój lud, który wchodzi przez te bramy.
Jeremiasza 22  3 To mówi Jahwe: Wypełniajcie prawo i sprawiedliwość, uwalniajcie uciśnionego z rąk ciemięzcy, obcego zaś, sieroty i wdowy nie uciskajcie ani nie czyńcie im gwałtu; krwi niewinnej nie rozlewajcie w tym miejscu.
Jeremiasza 22  4 Albowiem jeżeli wiernie wykonacie to polecenie, będą wchodzić bramami tego domu królowie zasiadający na tronie Dawida, wjeżdżając na wozach i koniach, oni, ich słudzy i ludzie.
Jeremiasza 22  5 Jeżeli zaś nie usłuchacie tych słów, przysięgam na siebie samego — wyrocznia Jahwe — dom ten zostanie obrócony w gruzy.
Jeremiasza 22  6 To mówi Jahwe o domu króla judzkiego. Jesteś dla Mnie jak Gilead, szczyt Libanu. Naprawdę uczynię z ciebie pustynię, miasto nie zamieszkałe.
Jeremiasza 22  7 Przygotuję niszczycieli na ciebie, każdego ze swym sprzętem, by ścięli najlepsze z twoich cedrów i rzucili w ogień.
Jeremiasza 22  8 A gdy wielu ludzi będzie przechodziło obok tego miasta, powiedzą jeden do drugiego: "Dlaczego Jahwe postąpił w ten sposób z tym wielkim miastem?"
Jeremiasza 22  9 Odpowiedź będzie brzmiała: "Dlatego, że porzucili Przymierze Jahwe, Boga swego, a oddawali cześć bogom obcym i służyli im"".
Jeremiasza 22 10 Nie płaczcie nad zmarłym ani nie lamentujcie nad nim. Płaczcie gorzko nad tym, który odchodzi, bo nie wróci już ani nie ujrzy swej ziemi ojczystej.
Jeremiasza 22 11 Albowiem to mówi Jahwe o Szallumie, synu Jozjasza, królu judzkim, który objął panowanie w miejsce Jozjasza, swego ojca, a który opuścił to miejsce:
Jeremiasza 22 12 "Nie wróci już do niego, lecz umrze w miejscu, do którego go zaprowadzono, i nie ujrzy więcej tej ziemi".
Jeremiasza 22 13 Biada temu, który buduje swój dom, pomijając sprawiedliwość, a górne jego piętra wśród bezprawia; który każe swemu współziomkowi pracować darmo i nie oddaje mu jego zarobku,
Jeremiasza 22 14 mówiąc: "Zbuduję sobie rozległy dom i piętra przestronne; wybiję sobie w nim okna, otaczając je cedrowymi ramami i pomaluję je na czerwono".
Jeremiasza 22 15 Czy się w tym okazujesz królem, że masz zapał do cedru? A może twój ojciec nie jadł i nie pił? Lecz on wykonywał prawo i sprawiedliwość i dlatego zażywał pomyślności.
Jeremiasza 22 16 Występował w obronie uciśnionego i ubogiego — wtedy powodziło mu się dobrze. "Czy nie to znaczyło znać Mnie" — wyrocznia Jahwe?
Jeremiasza 22 17 Twoje zaś oczy i serce pragną jedynie własnej korzyści, przelania niewinnej krwi i wywierania ucisku i gwałtu.
Jeremiasza 22 18 Dlatego to mówi Jahwe o Jojakimie, synu Jozjasza, królu judzkim: "Nie będą go opłakiwać: "Ach, mój bracie, ach, siostro!" Nie będą go opłakiwać: "Ach, panie! Ach, majestacie!"
Jeremiasza 22 19 Będzie miał pogrzeb, jaki się sprawia osłowi: Będą go wlec i porzucą poza bramami Jerozolimy.
Jeremiasza 22 20 Wejdź na Liban i krzycz, a na Baszanie podnieś swój głos, wołaj z Abarim, bo zostali wyniszczeni wszyscy twoi ulubieńcy.
Jeremiasza 22 21 Mówiłem do ciebie, gdy zażywałaś pomyślności ; odpowiedziałaś: "Nie będę słuchać!" Takie było twoje postępowanie od twej młodości, by nie słuchać głosu mojego.
Jeremiasza 22 22 Wszyscy twoi pasterze staną się pastwą wiatru, a twoi ulubieńcy pójdą w niewolę. Tak, wtedy cię ogarnie wstyd i hańba z powodu wszystkich twoich nieprawości.
Jeremiasza 22 23 Ty, co mieszkałaś na Libanie, co uwiłaś sobie gniazdo wśród cedrów — jak bardzo będziesz jęczeć, gdy przyjdą na ciebie boleści podobne do bólu rodzącej kobiety!"
Jeremiasza 22 24 "Na moje życie — wyrocznia Jahwe — nawet gdyby Jechoniasz, syn Jojakima, króla judzkiego, był pierścieniem na mojej ręce prawej, zerwałbym go stamtąd!
Jeremiasza 22 25 Wydam cię w ręce tych, co nastają na twe życie, w ręce tych, przed którymi odczuwasz lęk, w ręce Nabuchodonozora, króla babilońskiego, w ręce Chaldejczyków.
Jeremiasza 22 26 Rzucę ciebie i twoją matkę, która cię porodziła, do obcej ziemi, w której się nie urodziliście — i tam umrzecie.
Jeremiasza 22 27 Do kraju zaś, do którego będą stale pragnęli powrócić, nie wrócą".
Jeremiasza 22 28 Czy Jechoniasz jest naczyniem wyrzuconym, potłuczonym naczyniem, którego nikt nie chce? Dlaczego wypędzono go i jego potomstwo i porzucono w kraju, którego nie znają?
Jeremiasza 22 29 Ziemio, ziemio, ziemio! Słuchaj słowa Jahwe!
Jeremiasza 22 30 To mówi Jahwe: "Zapiszcie tego człowieka jako pozbawionego potomstwa, jako męża, który nie zażyje szczęścia w swych dniach, ponieważ żadnemu z jego potomków nie uda się zasiąść na tronie Dawida ani panować nad Judeą".

Jeremiasza 23  1 "Biada pasterzom, którzy prowadzą do zguby i rozpraszają owce mojego pastwiska — wyrocznia Jahwe.
Jeremiasza 23  2 Dlatego to mówi Jahwe, Bóg Izraela, o pasterzach, którzy mają paść mój naród: Wy rozproszyliście moją trzodę, rozpędziliście i nie zatroszczyliście się o nią; oto Ja się zatroszczę o nieprawość waszych uczynków — wyrocznia Jahwe.
Jeremiasza 23  3 Ja sam zbiorę resztę swego stada ze wszystkich krajów, do których je wypędziłem. Sprowadzę je na ich pastwisko, by miały coraz liczniejsze potomstwo.
Jeremiasza 23  4 Ustanowię zaś nad nimi pasterzy, by je paśli; i nie będą się już więcej lękać ani trwożyć, ani trzeba będzie szukać którejkolwiek — wyrocznia Jahwe.
Jeremiasza 23  5 Oto nadejdą dni — wyrocznia Jahwe — kiedy wzbudzę Dawidowi Odrośl sprawiedliwą. Będzie panował jako król, postępując roztropnie, i będzie wykonywał prawo i sprawiedliwość na ziemi.
Jeremiasza 23  6 W jego dniach Juda dostąpi zbawienia, a Izrael będzie mieszkał bezpiecznie. To zaś będzie imię, którym go będą nazywać: "Jahwe naszą sprawiedliwością".
Jeremiasza 23  7 Dlatego oto nadejdą dni — wyrocznia Jahwe — kiedy nie będą już mówić: "Na życie Jahwe, który wyprowadził synów Izraela z ziemi egipskiej!"
Jeremiasza 23  8 lecz raczej: "Na życie Jahwe, który wyprowadził i przywrócił pokolenie domu Izraela z ziemi północnej i ze wszystkich ziem, po których ich rozproszył", tak że będą mogli mieszkać w swej ziemi".
Jeremiasza 23  9 O prorokach. Rozdziera się serce we mnie, wszystkie moje członki ogarnia drżenie, jestem jak człowiek pijany, jak człowiek przesycony winem — z powodu Jahwe i Jego świętych słów.
Jeremiasza 23 10 "Kraj bowiem przepełniony jest cudzołożnikami <tak, cały kraj pogrążony jest w smutku z powodu przekleństwa, wyschły pastwiska stepowe>, ich zabiegi zmierzają ku złemu, ich siłą jest nieprawość.
Jeremiasza 23 11 Albowiem nawet prorok, nawet kapłan postępują haniebnie, nawet w moim domu znalazłem ich nieprawość — wyrocznia Jahwe.
Jeremiasza 23 12 Dlatego będzie ich droga dla nich gruntem śliskim, na którym się potkną w ciemnościach i upadną. Albowiem ześlę na nich nieszczęście w roku, w którym ich nawiedzę — wyrocznia Jahwe.
Jeremiasza 23 13 Także wśród proroków Samarii widziałem niedorzeczność: prorokowali w imię Baala i zwodzili mój naród, Izraela.
Jeremiasza 23 14 A wśród proroków Jerozolimy widziałem obrzydliwość: cudzołóstwo, zatwardziałość w kłamstwie i popieranie złoczyńców, przy czym nikt się nie nawraca ze swej niegodziwości. Stali się oni wszyscy dla Mnie jakby Sodomą, a mieszkańcy ich jakby Gomorą!"
Jeremiasza 23 15 Dlatego to mówi Jahwe Zastępów o prorokach: "Oto dam im za pokarm piołun, a za napój wodę zatrutą. Albowiem od proroków z Jerozolimy rozeszła się niegodziwość po całym kraju".
Jeremiasza 23 16 To mówi Jahwe Zastępów: "Nie słuchajcie proroków, którzy wam przepowiadają; wprowadzają was w błąd. Zwiastują wam urojenia swego serca, nie zaś to, co pochodzi z ust Jahwe.
Jeremiasza 23 17 Mówią stale tym, co uwłaczają słowu Jahwe: "Będziecie zażywać pomyślności!" Wszystkich zaś tych, co idą za popędem swego serca, zapewniają: "Nie spotka was nieszczęście!"
Jeremiasza 23 18 Kto bowiem stał w radzie Jahwe, widział i słyszał Jego słowo? Kto nadsłuchiwał Jego słowa i usłyszał je?
Jeremiasza 23 19 Oto nawałnica Jahwe, gniew powstaje, burza szaleje, spada na głowę niegodziwych.
Jeremiasza 23 20 Nie ustanie gniew Jahwe, dopóki nie wykona On i nie urzeczywistni zamiarów swego serca. Przy końcu dni zrozumiecie to w pełni.
Jeremiasza 23 21 Nie posłałem tych proroków, lecz oni biegają; nie mówiłem do nich, lecz oni prorokują.
Jeremiasza 23 22 Gdyby stali w mojej radzie, głosiliby moje słowa mojemu narodowi i nawróciliby ich ze złej drogi oraz z przewrotnego postępowania.
Jeremiasza 23 23 Czy jestem Bogiem z bliska — wyrocznia Jahwe — a nie raczej Bogiem z daleka?
Jeremiasza 23 24 Czy może się człowiek ukryć w zakamarkach, tak bym go nie widział? — wyrocznia Jahwe. Czy nie wypełniam nieba i ziemi?
Jeremiasza 23 25 Słyszałem to, co mówią prorocy, którzy prorokują fałszywie w moim imieniu: "Miałem sen, miałem sen!"
Jeremiasza 23 26 Dokądże będzie tak w sercu proroków, przepowiadających kłamliwie i przepowiadających złudy swego własnego serca?
Jeremiasza 23 27 Zmierzają ku temu, by przez sny swoje, które jeden drugiemu opowiada, poszło w niepamięć moje imię u mojego ludu, podobnie jak zapomnieli mego imienia dla Baala ich przodkowie.
Jeremiasza 23 28 Prorok, który miałby sen, niech opowiada swój sen. Kto miałby moje słowo, niech wiernie opowiada moje słowo! Co ma wspólnego słoma z ziarnem — wyrocznia Jahwe.
Jeremiasza 23 29 Czy moje słowo nie jest jak ogień — wyrocznia Jahwe — czy nie jest jak młot kruszący skałę?
Jeremiasza 23 30 Oto dlatego się zwrócę przeciw prorokom — wyrocznia Jahwe — którzy kradną sobie nawzajem moje słowo.
Jeremiasza 23 31 Oto się zwrócę przeciw prorokom — wyrocznia Jahwe — którzy używają swego własnego języka, by wypowiadać wyrocznie.
Jeremiasza 23 32 Oto się zwrócę przeciw tym, którzy prorokują sny kłamliwe — wyrocznia Jahwe — opowiadają je i zwodzą mój lud kłamstwami i chełpliwością. Nie posłałem ich ani nie dawałem polecenia; w niczym też nie są użyteczni dla tego narodu — wyrocznia Jahwe.
Jeremiasza 23 33 A jeśli ten naród albo prorok, albo kapłan cię zapyta: "Jakie jest brzemię Jahwe?" odpowiesz im: "Wy jesteście brzemieniem, bo odrzuciłem was" — wyrocznia Jahwe.
Jeremiasza 23 34 A proroka, kapłana czy lud — ktokolwiek powie "brzemię Jahwe", ukarzę wraz z jego domem.
Jeremiasza 23 35 Tak będziecie mówić każdy do swego przyjaciela i każdy do swego brata: "Co odpowiedział Jahwe?" lub: "Co mówił Jahwe?"
Jeremiasza 23 36 Nie wspominajcie już więcej "brzemienia Jahwe", inaczej bowiem stanie się mówiącemu brzemieniem jego własne słowo, gdyż odwróciliście sens słów Boga żywego, Jahwe Zastępów, Boga naszego.
Jeremiasza 23 37 Tak należy mówić do proroka: "Co odpowiedział tobie Jahwe?" lub: "Co mówił Jahwe?"
Jeremiasza 23 38 Jeślibyście mimo to mówili "brzemię Jahwe", to wtedy tak mówi Jahwe: Ponieważ używacie tego wyrażenia "brzemię Jahwe", mimo że wam zakazałem mówić "brzemię Jahwe 
Jeremiasza 23 39 dlatego podniosę was zupełnie i wyrzucę sprzed mojego oblicza, was i miasto, które dałem wam i waszym przodkom.
Jeremiasza 23 40 Okryję was wieczną niesławą, wieczną hańbą, która nigdy nie ulegnie zapomnieniu".

Jeremiasza 24  1 Jahwe pokazał mi w widzeniu: Oto dwa kosze fig ustawione przed świątynią, gdy już Nabuchodonozor, król babiloński, uprowadził w niewolę z Jerozolimy do Babilonu Jechoniasza, syna Joakima, króla judzkiego, oraz przywódców judzkich, nadto kowali i ślusarzy.
Jeremiasza 24  2 Jeden kosz zawierał wyborne figi, jakimi są wczesne figi, drugi natomiast kosz zawierał figi najgorsze, tak niedobre, że się nie nadawały do jedzenia.
Jeremiasza 24  3 Jahwe zaś powiedział do mnie: "Co widzisz, Jeremiaszu?" Odpowiedziałem: "Figi. Figi wyborne są bardzo dobre, a najgorsze są bardzo niedobre i niejadalne, bo niedobre".
Jeremiasza 24  4 I otrzymałem następujące słowo Boże:
Jeremiasza 24  5 "To mówi Jahwe, Bóg Izraela: Jak na te wyborne figi, tak patrzę życzliwie na mieszkańców Judy uprowadzonych w niewolę, których wysłałem z tego miejsca do ziemi Chaldejczyków — dla ich dobra.
Jeremiasza 24  6 Skieruję wzrok na nich dla ich dobra, sprowadzę ich do tego kraju, odbuduję ich, by więcej nie rujnować.
Jeremiasza 24  7 Dam im serce zdolne do poznania Mnie, że Ja jestem Jahwe. Oni będą moim narodem, Ja zaś będę ich Bogiem, ponieważ powrócą do Mnie z całego serca.
Jeremiasza 24  8 Natomiast jak się czyni z bezwartościowymi figami, których nie można jeść, bo są niedobre, tak samo — to mówi Jahwe — postąpię z Sedecjaszem, królem judzkim, z jego przywódcami, z tymi mieszkańcami Jerozolimy, co pozostali w tej ziemi, oraz z tymi, co mieszkają w Egipcie.
Jeremiasza 24  9 I uczynię z nich postrach i klęskę dla wszystkich królestw ziemi, hańbę, przysłowie, pośmiewisko i przekleństwo po wszystkich miejscach, gdzie ich rozproszyłem. Ześlę na nich miecz, głód i zarazę, dopóki nie znikną z powierzchni ziemi, którą dałem im i ich przodkom".

Jeremiasza 25  1 Słowo skierowane do Jeremiasza o całym narodzie judzkim w czwartym roku Joakima, syna Jozjasza, króla judzkiego <to jest pierwszego roku Nabuchodonozora, króla Babilonii>.
Jeremiasza 25  2 Prorok Jeremiasz wypowiedział je do całego narodu judzkiego i do wszystkich mieszkańców Jerozolimy:
Jeremiasza 25  3 "Począwszy od trzynastego roku Jozjasza, syna Amona, króla judzkiego, aż do dnia dzisiejszego, przez dwadzieścia trzy lata kierował Jahwe słowo do mnie, ja zaś mówiłem do was niestrudzenie, a wy nie słuchaliście.
Jeremiasza 25  4 Jahwe posyłał wam wszystkie swoje sługi, proroków, bez przerwy, a wy nie słuchaliście ani nie nadstawialiście uszu, by słuchać.
Jeremiasza 25  5 Słowa te brzmiały: Niech każdy porzuci swoje przewrotne postępowanie, złe uczynki, a będziecie mogli pozostać w ziemi, jaką dał Jahwe wam i waszym przodkom od dawna i na zawsze.
Jeremiasza 25  6 Nie chodźcie za obcymi bogami, by im służyć i cześć oddawać ani nie pobudzajcie Jahwe do gniewu uczynkami waszych rąk, a nie sprowadzę na was nieszczęścia.
Jeremiasza 25  7 Ale nie usłuchaliście Mnie <wyrocznia Jahwe — pobudzając Mnie do gniewu uczynkami waszych rąk ku waszej własnej zgubie>".
Jeremiasza 25  8 Dlatego to mówi Jahwe Zastępów: "Ponieważ nie usłuchaliście moich słów,
Jeremiasza 25  9 oto poślę, by przyprowadzić wszystkie pokolenia północy — wyrocznia Jahwe — i Nabuchodonozora, króla Babilonu, mojego sługę. Sprowadzę ich przeciw temu krajowi, przeciw jego mieszkańcom i przeciw wszystkim narodom dokoła. Wypełnię na nich klątwę, uczynię z nich przedmiot grozy, pośmiewisko i wieczną ruinę.
Jeremiasza 25 10 Sprawię, że ustanie wśród nich głos wesela, głos radości, głos oblubieńca i głos oblubienicy, terkot żaren i światło lampy.
Jeremiasza 25 11 Cały ten kraj zostanie spustoszony i opuszczony, a narody będą służyć królowi babilońskiemu przez siedemdziesiąt lat.
Jeremiasza 25 12 A po upływie siedemdziesięciu lat ukarzę króla Babilonu i ten naród — wyrocznia Jahwe — ich grzechy i kraj babiloński; zamienię go na wieczne pustkowie.
Jeremiasza 25 13 Wypełnię na tym kraju wszystkie swoje słowa, które wypowiedziałem przeciw niemu: wszystko, co zostało napisane w tej księdze, co prorokował Jeremiasz przeciw wszystkim narodom.
Jeremiasza 25 14 Także ich zmuszą do uległości wielkie narody i wielcy królowie, odpłacając im stosownie do ich czynów i uczynków ich rąk".
Jeremiasza 25 15 To powiedział do mnie Jahwe, Bóg Izraela: "Weź z mojej ręki kubek wina <tj. gniewu> i daj je do picia wszystkim narodom, do których cię posyłam.
Jeremiasza 25 16 Niech piją, zataczają się i szaleją <przed mieczem, który poślę między nich>".
Jeremiasza 25 17 Wziąłem więc kubek z ręki Jahwe i napoiłem wszystkie narody, do których mnie posłał Jahwe:
Jeremiasza 25 18 Jerozolimę, miasta judzkie, ich królów i przywódców, by uczynić z nich pustkowie, przedmiot grozy, pośmiewiska i przekleństwa, jak to jest dzisiaj;
Jeremiasza 25 19 faraona, króla egipskiego i jego sługi, jego przywódców i cały jego naród;
Jeremiasza 25 20 wszystkie różnorodne narody i wszystkich królów ziemi Us, wszystkich królów ziemi filistyńskiej, Aszkelon, Gazę, Ekron i to, co pozostało z Aszdodu;
Jeremiasza 25 21 Edom, Moab i synów Ammona,
Jeremiasza 25 22 wszystkich królów Tyru i wszystkich królów Sydonu oraz wszystkich królów zamorskich wysp;
Jeremiasza 25 23 Dedan, Tema, Buz i wszystkich, którzy przycinają włosy na skroniach;
Jeremiasza 25 24 wszystkich królów Arabii i wszystkich królów różnorodnych ludów, mieszkających na pustyni;
Jeremiasza 25 25 wszystkich królów Zimri, wszystkich królów Elamu i wszystkich królów Medii;
Jeremiasza 25 26 wszystkich królów północy, bliskich i dalekich, jednych po drugich; wszystkie królestwa, jakie są na powierzchni ziemi; <król zaś Szeszak będzie pił po nich>.
Jeremiasza 25 27 "Powiesz im: To mówi Jahwe Zastępów, Bóg Izraela: Pijcie i upijajcie się; wymiotujcie i padajcie, nie mogąc powstać wobec miecza, który poślę między was.
Jeremiasza 25 28 Jeżeli zaś się zdarzy, że nie będą chcieli wziąć kubka z twej ręki, by pić, powiesz im: To mówi Jahwe Zastępów: Musicie wypić!
Jeremiasza 25 29 Bo oto od miasta, nad którym wzywano mojego imienia, rozpoczynam karę, a wy mielibyście pozostać nieukarani? Nie ujdziecie kary, lecz raczej miecz powołam przeciw wszystkim mieszkańcom ziemi — wyrocznia Jahwe Zastępów.
Jeremiasza 25 30 Ty zaś będziesz im prorokował wszystkie te słowa i powiesz im: Jahwe grzmi z wysoka i ze swego świętego przybytku głos wydaje. Grzmi potężnie przeciw swemu pastwisku, krzyk podnosi, jak tłoczący prasę do wina. Do wszystkich mieszkańców ziemi
Jeremiasza 25 31 dochodzi wrzawa, aż do krańców ziemi; albowiem Jahwe prowadzi spór z narodami, pozywa przed sąd wszystko ciało5, występnych oddaje na pastwę miecza — wyrocznia Jahwe.
Jeremiasza 25 32 To mówi Jahwe Zastępów: Oto nieszczęście ogarnia naród po narodzie, zrywa się wielka burza z krańców ziemi.
Jeremiasza 25 33 Zabici Jahwe będą w tym dniu od krańca do krańca ziemi. Nikt nie będzie ich opłakiwał ani zbierał, ani grzebał; pozostaną jako nawóz na powierzchni ziemi.
Jeremiasza 25 34 Podnieście lament, pasterze, i krzyczcie! Tarzajcie się w prochu, przewodnicy trzody! Nadeszły bowiem dni waszej rzezi i padniecie jak wybrane owce.
Jeremiasza 25 35 Nie ma ucieczki dla pasterzy ani ocalenia dla przewodników trzody.
Jeremiasza 25 36 Rozlega się krzyk pasterzy i lament przewodników trzody, bo Jahwe pustoszy ich pastwisko.
Jeremiasza 25 37 Niszczeją spokojne pastwiska od płonącego gniewu Jahwe.
Jeremiasza 25 38 Lew opuścił swą kryjówkę, bo jego kraj stał się pustkowiem z powodu niszczycielskiego miecza i z powodu palącego gniewu Jahwe".

Jeremiasza 26  1 Na początku panowania Jojakima, syna Jozjasza, króla judzkiego, Jahwe skierował następujące słowo do Jeremiasza:
Jeremiasza 26  2 To mówi Jahwe: "Stań na dziedzińcu domu Jahwe i mów do [mieszkańców] wszystkich miast judzkich, którzy przychodzą do domu Jahwe oddać pokłon, wszystkie słowa, jakie poleciłem ci im oznajmić; nie ujmuj ani słowa!
Jeremiasza 26  3 Może posłuchają i zawróci każdy ze swej złej drogi, Mnie zaś ogarnie żal nad nieszczęściem, jakie zamyślam przeciw nim za ich przewrotne postępki.
Jeremiasza 26  4 Powiesz im: To mówi Jahwe: Jeżeli nie będziecie Mi posłuszni, postępując według mojego Prawa, które wam ustanowiłem,
Jeremiasza 26  5 [i jeśli nie] będziecie słuchać słów moich sług, proroków, których nieustannie do was posyłam, mimo że jesteście nieposłuszni,
Jeremiasza 26  6 zrobię z tym domem podobnie jak z Szilo, a z miasta tego uczynię przekleństwo dla wszystkich narodów ziemi".
Jeremiasza 26  7 Kapłani, prorocy i cały lud słyszeli Jeremiasza mówiącego te słowa w domu Jahwe.
Jeremiasza 26  8 Gdy zaś Jeremiasz skończył mówić wszystko to, co mu Jahwe nakazał głosić całemu ludowi, prorocy <i cały lud> pochwycili go, mówiąc: "Musisz umrzeć!
Jeremiasza 26  9 Dlaczego prorokowałeś w imię Jahwe, że się z tym domem stanie to, co z Szilo, a miasto to ulegnie zniszczeniu i pozostanie niezamieszkałe?" Cały lud zgromadził się dokoła Jeremiasza w domu Jahwe.
Jeremiasza 26 10 Gdy przywódcy judzcy usłyszeli te słowa, wyszli z pałacu królewskiego do domu Jahwe i zasiedli u wejścia Bramy Nowej w domu Jahwe.
Jeremiasza 26 11 Wtedy kapłani i prorocy zwrócili się do przywódców i do całego ludu tymi słowami: "Człowiek ten zasługuje na wyrok śmierci, gdyż prorokował przeciw temu miastu, jak to słyszeliście na własne uszy".
Jeremiasza 26 12 Jeremiasz zaś rzekł do wszystkich przywódców i do całego ludu: "Jahwe posłał mnie, bym głosił przeciw temu domowi i przeciw temu miastu wszystkie słowa, które słyszeliście.
Jeremiasza 26 13 Teraz więc zmieńcie swoje postępowanie i swoje uczynki, słuchajcie głosu Jahwe, naszego Boga; wtedy ogarnie Jahwe żal nad nieszczęściem, jakie postanowił przeciw wam.
Jeremiasza 26 14 Ja zaś jestem w waszych rękach. Uczyńcie ze mną, co wam się wyda dobre i sprawiedliwe.
Jeremiasza 26 15 Wiedzcie jednak dobrze, że jeżeli mnie zabijecie, krew niewinnego spadnie na was, na to miasto i na jego mieszkańców. Naprawdę bowiem posłał mnie Jahwe do was, by głosić do waszych uszu wszystkie te słowa".
Jeremiasza 26 16 Wtedy powiedzieli przywódcy i cały lud do kapłanów i proroków: "Człowiek ten nie zasługuje na wyrok śmierci, gdyż przemawiał do nas w imię Jahwe, naszego Boga".
Jeremiasza 26 17 Powstali niektórzy spośród starszych kraju i rzekli do całego zgromadzenia ludu:
Jeremiasza 26 18 "Micheasz z Moreszet był prorokiem w czasach Ezechiasza, króla judzkiego, i mówił do całego narodu judzkiego, co następuje: To mówi Jahwe Zastępów: Syjon zostanie zaorany jak pole, Jerozolima — obrócona w gruzy, a góra świątyni w zalesione wzgórze*
Jeremiasza 26 19 Czy zabił go Ezechiasz, król judzki, i całe [pokolenie] Judy? Czy raczej nie uląkł się on Jahwe i nie przebłagał oblicza Jahwe, tak że ogarnął Jahwe żal nad nieszczęściem, jakie zamierzył przeciw niemu? My zaś mielibyśmy obciążyć dusze nasze tak wielkim występkiem?"
Jeremiasza 26 20 Był także mąż prorokujący w imię Jahwe imieniem Uriasz, syn Szemajasza z Kiriat-Jearim. Prorokował on przeciw temu miastu i przeciw tej ziemi zupełnie zgodnie ze słowami Jeremiasza.
Jeremiasza 26 21 Król Jojakim i wszyscy jego bohaterowie oraz wszyscy przywódcy usłyszeli jego słowa; król zaś szukał sposobności, by go zabić. Gdy Uriasz usłyszał o tym, przeraził się i uciekając przybył do Egiptu.
Jeremiasza 26 22 Wtedy posłał król Jojakim do Egiptu Elnatana, syna Akbora wraz z kilku ludźmi.
Jeremiasza 26 23 Sprowadzili oni Uriasza z Egiptu i przyprowadzili do króla Jojakima, który kazał go stracić mieczem, a ciało jego wrzucić do pospolitych grobów.
Jeremiasza 26 24 Achikam jednak, syn Szafana, ochraniał Jeremiasza, by nie został wydany w ręce ludu na śmierć.

Jeremiasza 27  1 Na początku panowania Sedecjasza, syna Jozjasza, króla judzkiego, skierował Jahwe do Jeremiasza następujące słowa:
Jeremiasza 27  2 To powiedział Jahwe <do mnie>: "Sporządź sobie więzy i jarzmo i nałóż je sobie na szyję.
Jeremiasza 27  3 Następnie wyślij [orędzie] do króla Edomu, do króla Moabu, do króla Ammonitów, do króla Tyru i do króla Sydonu przez ich wysłanników, którzy przybyli do Jerozolimy, do Sedecjasza, króla judzkiego.
Jeremiasza 27  4 Dasz im następujące polecenie do ich władców: To mówi Jahwe Zastępów, Bóg Izraela; tak macie powiedzieć waszym panom:
Jeremiasza 27  5 Ja uczyniłem ziemię, człowieka i zwierzęta, które są na powierzchni ziemi, swą wielką siłą i swym wyciągniętym ramieniem; mogę je dać, komu będę uważał za słuszne.
Jeremiasza 27  6 Teraz zaś dałem wszystkie te ziemie w ręce Nabuchodonozora, króla babilońskiego, mojego sługi ; oddaję mu nawet zwierzęta polne, by mu służyły.
Jeremiasza 27  7 Wszystkie narody będą służyć jemu, jego synowi oraz synowi jego syna, dopóki nie przyjdzie kres także i na jego kraj. Ujarzmią go wielkie narody i wielcy królowie.
Jeremiasza 27  8 Naród i królestwo, które nie chciałyby służyć Nabuchodonozorowi, królowi babilońskiemu, i które nie poddałyby swego karku pod jarzmo króla babilońskiego, nawiedzę mieczem i zarazą — wyrocznia Jahwe — dopóki nie oddam ich w jego ręce.
Jeremiasza 27  9 Wy natomiast nie słuchajcie waszych proroków, waszych wróżbitów, waszych widzących sny, waszych przepowiadaczy ze znaków ani waszych czarowników, którzy wam mówią: "Nie pójdziecie w poddaństwo króla babilońskiego".
Jeremiasza 27 10 Przepowiadają wam bowiem kłamstwo, by was przez to wygnać z waszej ziemi, abym was musiał wypędzić i abyście wyginęli.
Jeremiasza 27 11 Narodowi zaś, który podda swój kark pod jarzmo króla babilońskiego, by mu służyć, pozwolę spoczywać w swej ziemi — wyrocznia Jahwe — będzie ją uprawiał i w niej mieszkał".
Jeremiasza 27 12 Do Sedecjasza, króla judzkiego, powiedziałem zgodnie z tymi wszystkimi słowami: "Poddajcie swe karki pod jarzmo króla babilońskiego, służcie jemu i jego narodowi, a będziecie żyć.
Jeremiasza 27 13 Dlaczego chcecie umrzeć, ty wraz ze swym narodem, od miecza, głodu i zarazy, jak to przepowiedział Jahwe o narodzie, który nie chciałby służyć królowi babilońskiemu?
Jeremiasza 27 14 Nie słuchajcie też słów proroków, mówiących do was: "Nie będziecie służyć królowi babilońskiemu!" Prorokują wam bowiem kłamstwo.
Jeremiasza 27 15 Nie posłałem ich — wyrocznia Jahwe — i prorokują kłamliwie w moje imię, bym był zmuszony was wypędzić i byście wyginęli wy i przepowiadający wam prorocy".
Jeremiasza 27 16 Do kapłanów zaś i do tego ludu powiedziałem, co następuje: To mówi Jahwe: "Nie słuchajcie słów waszych proroków, przepowiadających wam: "Oto naczynia domu Jahwe wrócą z Babilonu, teraz, natychmiast". Prorokują wam bowiem kłamstwo.
Jeremiasza 27 17 Nie słuchajcie ich, bądźcie poddani królowi babilońskiemu, a będziecie żyć. Dlaczego to miasto ma się obrócić w gruzy?
Jeremiasza 27 18 Gdyby byli oni naprawdę prorokami i mieli słowo Jahwe, wstawiliby się u Jahwe Zastępów, by naczynia, które pozostały w domu Jahwe, w pałacu króla judzkiego i w Jerozolimie, nie powędrowały do Babilonu".
Jeremiasza 27 19 To bowiem mówi Jahwe Zastępów o kolumnach, o [brązowym] "morzu", o podstawach brązowych oraz o reszcie naczyń, co pozostały w tym mieście,
Jeremiasza 27 20 których nie zabrał Nabuchodonozor, król babiloński, gdy uprowadzał w niewolę z Jerozolimy do Babilonu Jechoniasza, syna Jojakima, króla judzkiego, wraz ze wszystkimi wybitnymi mężami Judei i Jerozolimy.
Jeremiasza 27 21 To bowiem mówi Jahwe Zastępów, Bóg Izraela, o naczyniach, pozostałych w domu Jahwe, w pałacu króla judzkiego i w Jerozolimie:
Jeremiasza 27 22 "Zostaną przeniesione do Babilonu i tam pozostaną aż do dnia, w którym się o nie zatroszczę — wyrocznia Jahwe. Wtedy je sprowadzę i przywrócę temu miejscu".

Jeremiasza 28  1 W czwartym roku Sedecjasza, króla judzkiego, w piątym miesiącu rzekł do mnie Chananiasz, syn Azzura, prorok z Gibeon, w domu Jahwe wobec kapłanów i całego ludu:
Jeremiasza 28  2 To mówi Jahwe Zastępów, Bóg Izraela: "Złamię jarzmo króla babilońskiego.
Jeremiasza 28  3 W ciągu dwóch lat przywrócę na to miejsce wszystkie naczynia domu Jahwe, które zabrał Nabuchodonozor, król babiloński z tego miejsca, wywożąc do Babilonu.
Jeremiasza 28  4 Jechoniasza, syna Jojakima, króla judzkiego, i wszystkich uprowadzonych z Judy do Babilonu sprowadzę na to miejsce — wyrocznia Jahwe — skruszę bowiem jarzmo króla babilońskiego".
Jeremiasza 28  5 Prorok zaś Jeremiasz przemówił do proroka Chananiasza wobec kapłanów i całego ludu stojącego w domu Jahwe.
Jeremiasza 28  6 Prorok Jeremiasz powiedział: "Niech się stanie! Niech tak Jahwe uczyni! Niech Jahwe wypełni twoje słowa, które prorokowałeś, sprowadzając naczynia z domu Jahwe i wszystkich uprowadzonych w niewolę z Babilonu na to miejsce!
Jeremiasza 28  7 Posłuchaj jednak tego słowa, które powiem do twoich uszu i do całego ludu.
Jeremiasza 28  8 Prorocy, którzy byli przede mną i przed tobą od najdawniejszych czasów, prorokowali przeciw licznym krajom i przeciw wielkim królestwom o wojnie, nieszczęściu i zarazie.
Jeremiasza 28  9 Prorok, który przepowiada pomyślność, będzie uznany za proroka prawdziwie posłanego przez Jahwe, gdy się spełni przepowiednia prorocka".
Jeremiasza 28 10 Wtedy prorok Chananiasz wziął jarzmo z szyi Jeremiasza proroka i połamał je.
Jeremiasza 28 11 I powiedział Chananiasz wobec całego ludu: To mówi Jahwe: "Tak samo skruszę jarzmo Nabuchodonozora, króla babilońskiego, znad szyi wszystkich narodów w ciągu dwóch lat". Jeremiasz zaś odszedł swoją drogą.
Jeremiasza 28 12 Po złamaniu jarzma na szyi proroka Jeremiasza przez proroka Chananiasza skierował Jahwe do Jeremiasza następujące słowo:
Jeremiasza 28 13 "Idź i powiedz Chananiaszowi: To mówi Jahwe: Połamałeś jarzmo drewniane, lecz przygotowałeś zamiast niego jarzmo żelazne.
Jeremiasza 28 14 To bowiem mówi Jahwe Zastępów, Bóg Izraela: Wkładam jarzmo żelazne na szyję wszystkich tych narodów, aby służyły Nabuchodonozorowi, królowi babilońskiemu, i były mu poddane; także zwierzęta polne mu poddaję".
Jeremiasza 28 15 I rzekł prorok Jeremiasz do proroka Chananiasza: "Słuchaj, Chananiaszu! Jahwe cię nie posłał, ty zaś pozwoliłeś żywić temu narodowi zwodniczą nadzieję.
Jeremiasza 28 16 Dlatego to mówi Jahwe: Oto usunę ciebie z powierzchni ziemi.
Jeremiasza 28 17 Umrzesz w tym roku, bo głosiłeś bunt przeciw Jahwe". I zmarł Chananiasz prorok w tym roku, w siódmym miesiącu.

Jeremiasza 29  1 Taka jest treść listu, jaki Jeremiasz prorok posłał z Jerozolimy do pozostałych starszych na wygnaniu, do kapłanów, do proroków i do całego ludu, który Nabuchodonozor uprowadził w niewolę z Jerozolimy do Babilonii
Jeremiasza 29  2 po wyjściu z Jerozolimy króla Jechoniasza, królowej, dworzan, przywódców judzkich i jerozolimskich, kowali i ślusarzy.
Jeremiasza 29  3 [Posłał go] przez Eleazara, syna Szafana, i przez Gemariasza, syna Chilkiasza, których wysłał Sedecjasz, król judzki, do Nabuchodonozora, króla babilońskiego, do Babilonu. Brzmiał on tak:
Jeremiasza 29  4 "To mówi Jahwe Zastępów, Bóg Izraela, do wszystkich uprowadzonych do niewoli, których pozwoliłem uprowadzić z Jerozolimy do Babilonu:
Jeremiasza 29  5 Budujcie domy i mieszkajcie w nich; zakładajcie ogrody i spożywajcie ich owoce.
Jeremiasza 29  6 Bierzcie sobie żony i rodźcie synów i córki. Wybierajcie żony dla waszych synów i dawajcie córkom waszym mężów, by rodziły synów i córki ; pomnażajcie się tam, a niech was nie ubywa!
Jeremiasza 29  7 Starajcie się o pomyślność kraju, do którego was zesłałem. Módlcie się za niego do Jahwe, bo od jego pomyślności zależy wasza pomyślność.
Jeremiasza 29  8 Bo to mówi Jahwe Zastępów, Bóg Izraela: Nie dajcie się wprowadzić w błąd przez waszych proroków, którzy są wśród was, i przez waszych wróżbitów; nie zwracajcie uwagi na wasze sny, jakie śnicie.
Jeremiasza 29  9 Oni bowiem prorokują wam kłamstwo w moje imię. Nie posłałem ich — wyrocznia Jahwe.
Jeremiasza 29 10 To jednak mówi Jahwe: Gdy dla Babilonu upłynie siedemdziesiąt lat, nawiedzę was i wypełnię na was swoją pomyślną zapowiedź, by was znów przyprowadzić na to miejsce.
Jeremiasza 29 11 Jestem bowiem świadomy zamiarów, jakie zamyślam co do was — wyrocznia Jahwe — zamiarów pełnych pokoju, a nie zguby, by zapewnić wam przyszłość, jakiej oczekujecie.
Jeremiasza 29 12 Będziecie Mnie wzywać, zanosząc do Mnie swe modlitwy, a Ja was wysłucham.
Jeremiasza 29 13 Będziecie Mnie szukać i znajdziecie Mnie, albowiem będziecie Mnie szukać z całego serca.
Jeremiasza 29 14 Ja zaś sprawię, że Mnie znajdziecie — wyrocznia Jahwe — <i odwrócę wasz los, zgromadzę spośród wszystkich narodów i z wszystkich miejsc, po których was rozproszyłem — wyrocznia Jahwe — i przyprowadzę was do miejsca, skąd was wygnałem>.
Jeremiasza 29 15 Mówicie wprawdzie: "Jahwe wzbudził nam proroków w Babilonie".
Jeremiasza 29 16 Dobrze! To bowiem mówi Jahwe do króla zasiadającego na tronie Dawida i do całego ludu mieszkającego w tym mieście, do wszystkich braci, którzy nie poszli na wygnanie.
Jeremiasza 29 17 To mówi Jahwe Zastępów: Oto poślę między nich miecz, głód i zarazę ; postąpię z nimi tak, jak z zepsutymi figami, które są tak niedobre, że się nie nadają do jedzenia.
Jeremiasza 29 18 Będę ich ścigał mieczem, głodem, zarazą; uczynię ich przedmiotem zgrozy dla wszystkich królestw ziemi, przedmiotem klątwy, postrachu, pośmiewiska i urągowiska między wszystkimi narodami, wśród których ich rozproszyłem,
Jeremiasza 29 19 za to, że nie słuchali moich słów — wyrocznia Jahwe — chociaż posyłałem im swoje sługi, proroków, nieustannie, a oni nie chcieli słuchać — wyrocznia Jahwe.
Jeremiasza 29 20 Słuchajcie więc słowa Jahwe, wszyscy uprowadzeni do niewoli, których wypędziłem z Jerozolimy do Babilonu.
Jeremiasza 29 21 To mówi Jahwe Zastępów, Bóg Izraela, do Achaba, syna Kolajasza, i do Sidkijasza, syna Maasejasza, którzy prorokowali wam kłamstwo w moje imię: Oto wydam ich w ręce Nabuchodonozora, króla babilońskiego, który zabije ich na waszych oczach.
Jeremiasza 29 22 Z nich zostanie wzięty przykład przekleństwa dla wszystkich wygnanych, co są w Babilonie, a mianowicie: "Niech tobie Jahwe uczyni jak Sidkijaszowi i jak Achabowi, których król babiloński usmażył w ogniu 
Jeremiasza 29 23 ponieważ postępowali haniebnie w Izraelu, cudzołożąc z żonami swoich bliźnich i głosząc w moje imię słowa kłamstwa, czego im nie zleciłem. Ja wiem o tym i jestem świadkiem — wyrocznia Jahwe.
Jeremiasza 29 24 Do Szemajasza zaś Nechelamity powiesz:
Jeremiasza 29 25 To mówi Jahwe Zastępów, Bóg Izraela: Ponieważ posłałeś w swoim własnym imieniu do całego narodu w Jerozolimie i do Sofoniasza, syna Maasejasza, kapłana, i do wszystkich kapłanów list tej treści:
Jeremiasza 29 26 "Jahwe ustanowił cię kapłanem w miejsce Jojady kapłana, byś był nadzorcą w domu Jahwe nad każdym szalonym i występując jako prorok, byś go zakuł w kłodę i żelazo.
Jeremiasza 29 27 Dlaczego więc nie przywołałeś do porządku Jeremiasza z Anatot, który wam prorokuje?
Jeremiasza 29 28 Przecież to on przysłał do nas, do Babilonii, wieść: Długo to potrwa. Budujcie domy i mieszkajcie w nich, zakładajcie ogrody i spożywajcie ich owoce!""
Jeremiasza 29 29 Kapłan Sofoniasz odczytał ten list w obecności proroka Jeremiasza.
Jeremiasza 29 30 Wtedy Jahwe skierował następujące słowo do Jeremiasza:
Jeremiasza 29 31 "Poślij do wszystkich uprowadzonych do niewoli następujące słowa: To mówi Jahwe do Szemejasza Nechelamity: Ponieważ Szemejasz prorokował wam, mimo że go nie powołałem, i utwierdzał waszą ufność w kłamstwo,
Jeremiasza 29 32 dlatego to mówi Jahwe: Oto ukarzę Szemejasza Nechelamitę i jego potomstwo. Nie będzie miał nikogo, kto by mieszkał wśród tego ludu i kto by ujrzał pomyślność, jaką uczynię mojemu ludowi — wyrocznia Jahwe — gdyż głosił bunt przeciw Jahwe".

Jeremiasza 30  1 Słowo, które Jahwe skierował do Jeremiasza:
Jeremiasza 30  2 "To mówi Jahwe, Bóg Izraela: Napisz w księdze wszystkie słowa, jakie powiedziałem do ciebie.
Jeremiasza 30  3 Bo oto nadchodzą dni — wyrocznia Jahwe — w których odmienię los mojego narodu, Izraela i Judy — mówi Jahwe. Przyprowadzę ich znów do ziemi, jaką dałem ich przodkom, i wezmą ją w posiadanie".
Jeremiasza 30  4 Następujące słowa wypowiedział Jahwe do Izraela i do Judy:
Jeremiasza 30  5 To mówi Jahwe: "Usłyszeliśmy krzyk bolesny trwogi, a nie pokoju.
Jeremiasza 30  6 Pytajcie się i patrzcie: Czy mężczyzna może rodzić? Dlaczego widzę wszystkich mężczyzn z rękami na biodrach jak u rodzącej kobiety? Każda twarz powlekła się bladością.
Jeremiasza 30  7 Ach, jak wielki to dzień, nie ma on równego sobie! Będzie on czasem ucisku Jakuba, a jednak zostanie zeń wybawiony!
Jeremiasza 30  8 W dniu tym — wyrocznia Jahwe Zastępów — skruszę jarzmo znad ich szyi, zerwę ich więzy, tak że nie będą więcej służyć obcym.
Jeremiasza 30  9 Będą zaś służyć Jahwe, swemu Bogu, i Dawidowi, swojemu królowi, którego im wzbudzę.
Jeremiasza 30 10 Ty się jednak nie bój, sługo mój, Jakubie — wyrocznia Jahwe — i nie lękaj się, Izraelu, bo Ja cię wybawię z dalekiej ziemi, twoje potomstwo z kraju jego wygnania. Powróci Jakub i będzie zażywał nie zmąconego niczym pokoju, a nikt go nie będzie trwożył.
Jeremiasza 30 11 Ja bowiem jestem z tobą — wyrocznia Jahwe — by cię wybawić. Zgotuję zagładę wszystkim narodom, między którymi cię rozproszyłem, ciebie zaś nie wyniszczę. Ukarzę cię jednak sprawiedliwie i nie ujdzie ci zupełnie bezkarnie".
Jeremiasza 30 12 To bowiem mówi Jahwe: "Dotkliwa jest twoja klęska, nieuleczalna twoja rana.
Jeremiasza 30 13 Nikt się nie troszczy o twoją sprawę, nie ma lekarstwa, by cię uzdrowić.
Jeremiasza 30 14 Wszyscy, co cię kochali, zapomnieli o tobie, nie szukają już ciebie, gdyż dotknąłem ciebie, tak jak się rani wroga, surową karą. Przez wielką twą nieprawość pomnożyły się twoje grzechy.
Jeremiasza 30 15 Dlaczego krzyczysz z powodu twej rany, że ból twój nie da się uśmierzyć? Przez wielką twoją nieprawość i liczne twoje grzechy uczyniłem to tobie.
Jeremiasza 30 16 Wszyscy jednak, co cię chcieli pochłonąć, ulegną sami pożarciu. Wszyscy, co ciebie uciskali, pójdą w niewolę. Wszyscy, co dokonywali na tobie grabieży, zostaną ograbieni. Wszystkich tych, co łupili ciebie, wydam na łup.
Jeremiasza 30 17 Albowiem przywrócę ci zdrowie i z ran ciebie uleczę — wyrocznia Jahwe — gdyż nazywają cię "odrzuconą", Syjonie, "o którą się nie ma kto zatroszczyć"".
Jeremiasza 30 18 To mówi Jahwe: "Oto przywrócę znowu namioty Jakuba i okażę miłosierdzie nad jego siedzibami. Miasto zostanie wzniesione na swych ruinach, a pałace staną na swoim miejscu.
Jeremiasza 30 19 Rozlegną się stamtąd hymny pochwalne i głosy pełne radości. Pomnożę ich, by ich nie ubywało, przysporzę im chwały, by nimi nikt nie pogardzał.
Jeremiasza 30 20 Jego synowie będą tak jak dawniej i jego zgromadzenie powstanie wobec Mnie; ukarzę natomiast wszystkich jego ciemięzców.
Jeremiasza 30 21 A jego władca będzie z niego, panujący jego będzie od niego pochodził. Zapewnię mu dostęp do Siebie, tak że się zbliży do Mnie. Bo kto inaczej miałby odwagę zbliżyć się do Mnie? — wyrocznia Jahwe.
Jeremiasza 30 22 Wy będziecie moim narodem, a Ja będę waszym Bogiem.
Jeremiasza 30 23 Oto nawałnica Jahwe, gniew powstaje, burza szalejąca na głowę niegodziwych.
Jeremiasza 30 24 Nie ustanie palący gniew Jahwe, dopóki nie dokona On i nie urzeczywistni zamiarów swego serca. Przy końcu dni to zrozumiecie.

Jeremiasza 31  1 W tamtych czasach — wyrocznia Jahwe — będę Bogiem dla wszystkich pokoleń Izraela, one zaś będą moim narodem".
Jeremiasza 31  2 To mówi Jahwe: "Znajdzie łaskę na pustyni naród ocalały od miecza; Izrael pójdzie do miejsca swego odpoczynku.
Jeremiasza 31  3 Jahwe się mu ukaże z daleka. Ukochałem cię odwieczną miłością, dlatego też zachowałem dla ciebie łaskawość.
Jeremiasza 31  4 Znowu cię zbuduję i będziesz odbudowana, Dziewico-Izraelu. Przyozdobisz się znów swymi bębenkami i wyjdziesz wśród tańców pełnych wesela.
Jeremiasza 31  5 Będziesz znów sadzić winnice na wzgórzach Samarii; uprawiający będą sadzić i zbierać.
Jeremiasza 31  6 Nadejdzie bowiem dzień, kiedy strażnicy znów zawołają na wzgórzach Efraima: "Wstańcie, wstąpmy na Syjon, do Jahwe, Boga naszego!""
Jeremiasza 31  7 To bowiem mówi Jahwe: "Wykrzykujcie radośnie na cześć Jakuba, weselcie się pierwszym wśród narodów! Głoście, wychwalajcie i mówcie: "Jahwe wybawił swój lud, Resztę Izraela!"
Jeremiasza 31  8 Oto sprowadzę ich z ziemi północnej i zgromadzę ich z krańców ziemi. Są wśród nich niewidomi i dotknięci kalectwem, kobieta brzemienna wraz z położnicą; powracają wielką gromadą.
Jeremiasza 31  9 Oto wyszli z płaczem, lecz wśród pociech ich przyprowadzę. Przywiodę ich do strumienia wody równą drogą — nie potkną się na niej. Jestem bowiem ojcem dla Izraela, a Efraim jest moim [synem] pierworodnym.
Jeremiasza 31 10 Słuchajcie, narody, słowa Jahwe, głoście na dalekich wyspach, mówiąc: "Ten, co rozproszył Izraela, zgromadzi go i będzie czuwał nad nim jak pasterz nad swą trzodą".
Jeremiasza 31 11 Jahwe bowiem uwolni Jakuba, wybawi go z ręki silniejszego od niego.
Jeremiasza 31 12 Przyjdą i będą wykrzykiwać radośnie na wyżynie Syjonu i rozradują się błogosławieństwem Jahwe: zbożem, winem, oliwą, owcami i wołami. Życie ich będzie podobne do zroszonego ogrodu i nigdy już sił im nie zbraknie.
Jeremiasza 31 13 Wtedy ogarnie dziewicę radość wśród tańca i młodzieńcy cieszyć się będą ze starcami. Zamienię bowiem ich smutek w radość, pocieszę ich i rozweselę po ich troskach.
Jeremiasza 31 14 Kapłanom dostarczę obficie tłuszczu, a naród mój nasyci się błogosławieństwem" — wyrocznia Jahwe.
Jeremiasza 31 15 To mówi Jahwe: "Słuchaj! W Rama daje się słyszeć lament i gorzki płacz. Rachel opłakuje swoich synów, nie daje się pocieszyć, bo już ich nie ma".
Jeremiasza 31 16 To mówi Jahwe: "Niech w głosie twoim płacz ustanie, a łzy w twoich oczach, bo jest nagroda za twe trudy — wyrocznia Jahwe — powrócą z kraju nieprzyjaciela.
Jeremiasza 31 17 Jest nadzieja dla twego potomstwa — <wyrocznia Jahwe> — wrócą synowie do swych granic.
Jeremiasza 31 18 Usłyszałem wyraźnie skargę Efraima: "Ukarałeś mnie i podlegam karze jak nieoswojone cielę. Spraw, bym powrócił, a wtedy powrócę, bo jesteś Jahwe, moim Bogiem.
Jeremiasza 31 19 Gdy bowiem odwróciłem się, pożałowałem tego, a gdy zrozumiałem, uderzyłem się w biodro. Wstydzę się i jestem zmieszany, bo noszę hańbę mojej młodości".
Jeremiasza 31 20 Czy Efraim nie jest dla Mnie drogim synem lub wybranym dzieckiem? Ilekroć bowiem się zwracam przeciw niemu, nieustannie go wspominam. Dlatego się poruszają wnętrzności moje dla niego; muszę mu okazać miłosierdzie! — wyrocznia Jahwe.
Jeremiasza 31 21 Postaw sobie kamienie milowe, ustawiaj drogowskazy, zwróć uwagę na gościniec, na drogę, którą wychodziłaś. Powróć, Dziewico-Izraelu, powróć do tych twoich miast!
Jeremiasza 31 22 Dokądże będziesz chwiejna, Córko buntownicza? Jahwe bowiem stworzył nową rzecz na ziemi: niewiasta zatroszczy się o męża".
Jeremiasza 31 23 To mówi Jahwe Zastępów, Bóg Izraela: "Będzie się jeszcze powtarzać to słowo w ziemi judzkiej, w jej miastach, gdy odmienię ich los: "Niech ci Jahwe błogosławi, niwo sprawiedliwości, święta góro!"
Jeremiasza 31 24 Zamieszkają w tej ziemi Juda z wszystkimi swymi miastami, rolnicy i hodowcy bydła.
Jeremiasza 31 25 Bo pokrzepię spragnionego, a każdego, co łaknie, nasycę".
Jeremiasza 31 26 Na to się ocknąłem i spojrzałem, a sen mój był mi przyjemny.
Jeremiasza 31 27 "Oto nadchodzą dni — wyrocznia Jahwe — kiedy zasieję dom Izraela i dom Judy nasieniem ludzi, nasieniem zwierząt.
Jeremiasza 31 28 Tak samo jak czuwałem nad nimi, by wyrywać i obalać, burzyć, niszczyć i sprowadzać nieszczęście, tak samo będę nad nimi czuwał, by budować i sadzić — wyrocznia Jahwe.
Jeremiasza 31 29 W tych dniach nie będą już więcej mówić: "Ojcowie jedli cierpkie jagody, a synom zdrętwiały zęby 
Jeremiasza 31 30 lecz: "Każdy umrze za swoje własne grzechy; każdemu, kto będzie spożywał cierpkie jagody, zdrętwieją zęby".
Jeremiasza 31 31 Oto nadchodzą dni — wyrocznia Jahwe — kiedy zawrę z domem Izraela <i z domem judzkim> nowe przymierze.
Jeremiasza 31 32 Nie jak przymierze, które zawarłem z ich przodkami, kiedy ująłem ich za rękę, by wyprowadzić z ziemi egipskiej. To moje przymierze złamali, mimo że byłem ich władcą — wyrocznia Jahwe.
Jeremiasza 31 33 Lecz takie będzie przymierze, jakie zawrę z domem Izraela po tych dniach — wyrocznia Jahwe: Umieszczę swe prawo w głębi ich jestestwa i wypiszę na ich sercu. Będę im Bogiem, oni zaś będą Mi narodem.
Jeremiasza 31 34 I nie będą się musieli wzajemnie pouczać jeden mówiąc do drugiego: "Poznajcie Jahwe!" Wszyscy bowiem od najmniejszego do największego poznają Mnie — wyrocznia Jahwe, ponieważ odpuszczę im występki, a o grzechach ich nie będę już wspominał".
Jeremiasza 31 35 To mówi Jahwe, który ustanowił słońce, by świeciło w dzień, fazy księżyca i gwiazdy, by świeciły w nocy, który spiętrza morze, tak że huczą jego bałwany, imię Jego Jahwe Zastępów!
Jeremiasza 31 36 "Jeśliby zabrakło tego ustalonego porządku z mojej strony — wyrocznia Jahwe — wtedy przestałoby także pokolenie Izraela być dla Mnie narodem na zawsze".
Jeremiasza 31 37 To mówi Jahwe: "Jeśli jest możliwe zmierzyć niebo w górze i zbadać podstawy ziemi w dole, wtedy Ja także odrzucę całe pokolenie Izraela za to wszystko, co uczynili- wyrocznia Jahwe.
Jeremiasza 31 38 Oto nadchodzą dni — wyrocznia Jahwe — kiedy zostanie odbudowane miasto Jahwe od wieży Chananeela do Bramy Narożnej.
Jeremiasza 31 39 I będzie się ciągnął dalej sznur do mierzenia prosto, aż do wzgórza Gareb, kierując się ku Goah.
Jeremiasza 31 40 Cała zaś Dolina trupów i popiołów i wszystkie pola aż do potoku Cedron, do rogu Bramy Końskiej ku wschodowi, będą święte dla Jahwe; nie zostaną już więcej zburzone ani zniszczone na wieki".

Jeremiasza 32  1 Słowo, które Jahwe oznajmił Jeremiaszowi w dziesiątym roku Sedecjasza, króla judzkiego, to jest w osiemnastym roku Nabuchodonozora.
Jeremiasza 32  2 Wtedy właśnie wojsko króla babilońskiego oblegało Jerozolimę, a prorok Jeremiasz znajdował się jako więzień w wartowni pałacu króla judzkiego.
Jeremiasza 32  3 Umieścił go tam pod strażą Sedecjasz, król judzki, zarzucając mu: "Dlaczego prorokowałeś tymi słowami: To mówi Jahwe: Oto wydam to miasto w ręce króla babilońskiego i zdobędzie je.
Jeremiasza 32  4 Sedecjasz zaś, król judzki, nie ujdzie Chaldejczykom; wydam go bowiem niezawodnie w ręce króla babilońskiego, tak że będzie z nim mówił twarzą w twarz i zobaczy go oko w oko.
Jeremiasza 32  5 I uprowadzi Sedecjasza do Babilonu, by tam przebywał, dopóki go nie nawiedzę — wyrocznia Jahwe. Jeśli będziecie walczyli z Chaldejczykami, doznacie niepowodzenia".
Jeremiasza 32  6 Jeremiasz zaś powiedział: Jahwe skierował do mnie następujące słowo:
Jeremiasza 32  7 "Oto Chanameel, syn Szalluma, twego stryja, idzie do ciebie, by ci powiedzieć: "Kup sobie moje pole w Anatot, ty bowiem posiadasz rodzinne prawo wykupu!"
Jeremiasza 32  8 I przybył do mnie, do wartowni Chanameel, syn mojego stryja, zgodnie ze słowem Jahwe i rzekł: "Kup, proszę, moje pole, które się znajduje w Anatot <w ziemi Beniamina>, tobie bowiem przysługuje prawo dziedzictwa i wykupu. Kup je sobie!" Zrozumiałem wtedy, że było to polecenie Jahwe.
Jeremiasza 32  9 Kupiłem więc pole od Chanameela, syna mojego stryja w Anatot, i zapłaciłem mu należność siedemnaście syklów srebra.
Jeremiasza 32 10 Spisałem więc kontrakt, zapieczętowałem, wziąłem świadków i odważyłem srebro na wadze.
Jeremiasza 32 11 Następnie wziąłem kontrakt kupna, dokument zapieczętowany — według przepisów prawnych — oraz otwarty
Jeremiasza 32 12 i dałem kontrakt kupna Baruchowi, synowi Neriasza, syna Machsejasza, w obecności Chanameela, syna mojego stryja, i w obecności świadków, podpisanych w kontrakcie kupna, i w obecności wszystkich mieszkańców Judy przebywających w wartowni.
Jeremiasza 32 13 Poleciłem zaś Baruchowi w ich obecności, co następuje:
Jeremiasza 32 14 To mówi Jahwe Zastępów, Bóg Izraela: "Weź te dokumenty, kontrakt kupna zapieczętowany i ten, który jest otwarty, i umieść je w glinianym naczyniu, by się zachowały przez długi czas.
Jeremiasza 32 15 To bowiem mówi Jahwe Zastępów, Bóg Izraela: Będą jeszcze w tym kraju kupować domy, pola i winnice"".
Jeremiasza 32 16 Modliłem się do Jahwe po oddaniu kontraktu kupna Baruchowi, synowi Neriasza, tymi słowami:
Jeremiasza 32 17 "Ach, Panie, Jahwe, oto stworzyłeś niebo i ziemię wielką swoją mocą i wyciągniętym ramieniem. Żadna rzecz nie jest niemożliwa dla Ciebie!
Jeremiasza 32 18 Ty, co okazujesz łaskawość dla tysięcy, lecz karzesz grzechy ojców [oddając zapłatę] w zanadrze ich potomków, Boże mocny, którego imię jest Jahwe Zastępów!
Jeremiasza 32 19 Potężny jesteś w radzie i wielki w czynie. Oczy Twoje są otwarte na wszystkie czyny ludzkie, by oddać każdemu według jego postępowania i według owoców jego uczynków.
Jeremiasza 32 20 Czyniłeś znaki i cuda w ziemi egipskiej, aż do dziś w Izraelu i wśród ludzi; wyrobiłeś sobie imię, jakie posiadasz dziś.
Jeremiasza 32 21 Wyprowadziłeś naród swój, Izraela, z ziemi egipskiej wśród znaków i cudów, potężną ręką, wyciągniętym ramieniem i wśród wielkiej trwogi.
Jeremiasza 32 22 Dałeś im tę ziemię, którą przyrzekłeś uroczyście dać ich przodkom; ziemię opływającą w mleko i miód.*
Jeremiasza 32 23 Przyszli i wzięli ją w posiadanie, ale nie słuchali Twego głosu, nie postępowali zgodnie z Twym prawem, nie spełniali tego wszystkiego, co im nakazałeś. Dlatego sprowadziłeś na nich wszystkie te nieszczęścia.
Jeremiasza 32 24 Oto wały oblężnicze podchodzą pod miasto, by je zdobyć. Miasto zaś będzie wydane w ręce Chaldejczyków, nacierających na nie, na skutek miecza, głodu i zarazy. Wypełniło się, co zapowiedziałeś; oto sam widzisz!
Jeremiasza 32 25 Ty zaś, Panie, Jahwe, powiedziałeś: "Kup sobie pole za pieniądze, zawołaj świadków". Tymczasem miasto zostanie wydane w ręce Chaldejczyków!"
Jeremiasza 32 26 Wtedy Jahwe skierował do Jeremiasza następujące słowo:
Jeremiasza 32 27 "Oto Ja jestem Jahwe, Bóg wszelkiego ciała; czy jest może dla Mnie coś niemożliwego?
Jeremiasza 32 28 Dlatego to mówi Jahwe: Oto wydam to miasto w ręce Chaldejczyków i w ręce Nabuchodonozora, króla babilońskiego, i zdobędzie je.
Jeremiasza 32 29 Wkroczą do niego Chaldejczycy nacierający na to miasto, podłożą ogień pod to miasto i spalą je: domy, w których składano na dachach ofiary Baalowi oraz wylewano płyny na ofiarę innym bogom, by Mnie obrażać.
Jeremiasza 32 30 Albowiem od swej młodości synowie Izraela i synowie Judy czynili jedynie zło wobec Mnie <istotnie, synowie Izraela jedynie obrażali Mnie dziełami swych rąk — wyrocznia Jahwe>.
Jeremiasza 32 31 Tak, powodem gniewu i oburzenia było dla Mnie to miasto od dnia, gdy je zbudowano, aż do dziś, przeto muszę je usunąć sprzed mojego oblicza
Jeremiasza 32 32 na skutek całej nieprawości Izraela i Judy, jakiej się dopuszczali, by Mnie drażnić: oni, ich królowie, dostojnicy, kapłani i prorocy, tak mieszkańcy Judy, jak mieszkańcy Jerozolimy.
Jeremiasza 32 33 Obrócili się do Mnie tyłem, a nie twarzą, i mimo że ich pouczałem niestrudzenie, nie chcieli usłuchać ani przyjąć upomnienia.
Jeremiasza 32 34 Umieścili swe obrzydliwe bożki w domu, nad którym wzywano mojego imienia, by go zbezcześcić.
Jeremiasza 32 35 I zbudowali wyżyny Baala w dolinie Ben-Hinnom, by ofiarować swych synów i swoje córki ku czci Molocha. Nie poleciłem im tego ani Mi na myśl nie przyszło, by można czynić coś tak odrażającego i doprowadzać Judę do grzechu.
Jeremiasza 32 36 Teraz więc to mówi Jahwe, Bóg Izraela, o tym mieście, o którym wy mówicie, że będzie wydane w ręce króla babilońskiego przez miecz, głód i zarazę.
Jeremiasza 32 37 Oto zgromadzę ich ze wszystkich krajów, do których ich wypędziłem w przystępie gniewu i wielkiego oburzenia. Sprowadzę ich na to miejsce i pozwolę im mieszkać bezpiecznie.
Jeremiasza 32 38 I będą moim narodem, Ja zaś będę ich Bogiem.
Jeremiasza 32 39 Dam im jedno serce i jedną zasadę postępowania, by się Mnie zawsze bali dla swego dobra i swych potomków.
Jeremiasza 32 40 Zawrę zaś z nimi przymierze wieczne, mocą którego nie zaprzestanę im wyświadczać dobra. Napełnię ich serce moją bojaźnią, by się już nie odwracali ode Mnie.
Jeremiasza 32 41 Cieszyć się będę wyświadczając im dobrodziejstwa, osadzę ich trwale w tej ziemi z całego swego serca i z całej swej duszy.
Jeremiasza 32 42 To bowiem mówi Jahwe: Jak sprowadziłem na ten naród to wielkie nieszczęście, tak sprowadzę na nich wszelkie dobrodziejstwo, jakie im przyrzekłem.
Jeremiasza 32 43 Będą jeszcze nabywać pola w tej ziemi, o której mówicie: "Jest ona pustkowiem bez ludzi i zwierząt, poddana władzy Chaldejczyków".
Jeremiasza 32 44 Będą kupować pola za pieniądze, będą spisywać kontrakty, pieczętować, zwoływać świadków z ziemi Beniamina, w okolicach Jerozolimy, w miastach judzkich, w miastach górskich, w miastach nizinnych i w miastach południowych, bo odmienię ich los" — wyrocznia Jahwe.

Jeremiasza 33  1 Powtórnie skierował Jahwe słowo do Jeremiasza, gdy ten był jeszcze uwięziony w wartowni.
Jeremiasza 33  2 "To mówi Jahwe, który stworzył ziemię i ukształtował ją, nadając jej trwałość — wyrocznia Jahwe!
Jeremiasza 33  3 Wołaj do Mnie, a odpowiem ci, oznajmię ci rzeczy wielkie i niezgłębione, jakich nie znasz!
Jeremiasza 33  4 To bowiem mówi Jahwe, Bóg Izraela, o domach tego miasta, o domach królów judzkich, które zostaną zniszczone, o wałach i mieczach:
Jeremiasza 33  5 Idą walczyć z Chaldejczykami, by napełnić miasto zwłokami ludzi, których zabiję w przystępie swego gniewu. Zakryłem bowiem swe oblicze przed tym miastem na skutek całej ich nieprawości.
Jeremiasza 33  6 Oto podniosę je odnowione, uleczę i uzdrowię ich oraz objawię im obfity pokój i bezpieczeństwo.
Jeremiasza 33  7 I odmienię los Judy i los Izraela, odbudowując ich jak przedtem.
Jeremiasza 33  8 Oczyszczę ich ze wszystkich grzechów, jakimi wykroczyli przeciw Mnie, i odpuszczę wszystkie ich występki, którymi zgrzeszyli przeciw Mnie i wypowiedzieli Mi posłuszeństwo.
Jeremiasza 33  9 Jerozolima zaś będzie radością, chwałą i dumą wśród wszystkich narodów ziemi, które usłyszą o dobrodziejstwach, jakie im wyświadczyłem. Będą się one lękać i drżeć wobec wszelkich przejawów dobroci i pomyślności, jaką im dałem.
Jeremiasza 33 10 To mówi Jahwe: Na tym miejscu, o którym mówicie: "Jest to pustkowie bez ludzi i bez trzody" — w miastach judzkich i na ulicach Jerozolimy, opuszczonych, bezludnych, niezamieszkałych i bez trzody rozlegnie się jeszcze
Jeremiasza 33 11 głos radości i głos wesela, głos oblubieńca i oblubienicy, głos tych, co mówią, składając ofiary dziękczynne w domu Jahwe: "Wychwalajmy Jahwe Zastępów, bo dobry jest Jahwe, bo na wieki miłosierdzie Jego!" Odmienię bowiem los tego kraju, tak jak było przedtem — mówi Jahwe.-
Jeremiasza 33 12 To mówi Jahwe Zastępów: W miejscu tym opuszczonym, bezludnym i bez trzody i we wszystkich jego miastach będzie znów schronisko dla pasterzy, pędzących trzodę do legowiska.
Jeremiasza 33 13 W miastach górskich, w miastach nizinnych, w miastach Negebu, w ziemi Beniamina, w okolicach Jerozolimy i w miastach judzkich znów będą stada przechodzić przez ręce tego, który je liczy — mówi Jahwe.
Jeremiasza 33 14 Oto nadchodzą dni — wyrocznia Jahwe — kiedy wypełnię pomyślną zapowiedź, jaką obwieściłem domowi izraelskiemu i domowi judzkiemu.
Jeremiasza 33 15 W owych dniach i w owym czasie wzbudzę Dawidowi potomstwo sprawiedliwe; będzie wymierzał prawo i sprawiedliwość na ziemi.
Jeremiasza 33 16 W owych dniach Juda dostąpi zbawienia, a Jerozolima będzie mieszkała bezpiecznie. To zaś jest imię, którym ją będą nazywać: "Jahwe naszą sprawiedliwością".
Jeremiasza 33 17 To bowiem mówi Jahwe: Nie zabraknie Dawidowi potomka zasiadającego na tronie domu Izraela.
Jeremiasza 33 18 Kapłanom-lewitom zaś nie zabraknie człowieka, który by stał przede Mną, by składać całopalenia, spalać dary i zabijać żertwy po wszystkie dni".
Jeremiasza 33 19 Jahwe skierował słowo do Jeremiasza:
Jeremiasza 33 20 "To mówi Jahwe: Jeżeli możecie złamać moje przymierze z dniem i moje przymierze z nocą, tak że nie nastąpi ani dzień, ani noc w swoim właściwym czasie,
Jeremiasza 33 21 to może być także zerwane moje przymierze z moim sługą Dawidem, by nie miał syna zasiadającego jako król na jego tronie, i z moimi sługami, kapłanami-lewitami.
Jeremiasza 33 22 Jak niezliczone są zastępy niebieskie, niezmierzony piasek morski, tak samo pomnożę potomstwo sługi mojego, Dawida, i moich sług, lewitów".
Jeremiasza 33 23 Jahwe skierował do Jeremiasza następujące słowo:
Jeremiasza 33 24 "Czy nie zauważyłeś, co ten lud mówi: "Jahwe odrzucił dwie rodziny, które wybrał!" Tak więc gardzą moim ludem, jak gdyby już nie był narodem dla nich.
Jeremiasza 33 25 To mówi Jahwe: Jeżeli nie istnieje moje przymierze z dniem i nocą, jeśli nie ustaliłem praw nieba i ziemi,
Jeremiasza 33 26 wtedy [rzeczywiście] odrzucę potomstwo Jakuba i Dawida, mojego sługi, tak że nie wezmę z jego rodu panujących nad potomkami Abrahama, Izaaka i Jakuba. Odmienię bowiem ich los i zlituję się nad nimi".

Jeremiasza 34  1 Słowo, jakie skierował Jahwe do Jeremiasza, gdy Nabuchodonozor, król babiloński, z całym swym wojskiem, wszystkie królestwa ziemi mu poddane oraz wszystkie narody toczyli walkę o Jerozolimę i wszystkie jej miasta.
Jeremiasza 34  2 To mówi Jahwe, Bóg Izraela: "Idź i mów do króla judzkiego, Sedecjasza. Powiedz mu: To mówi Jahwe: Oto oddam to miasto w ręce króla babilońskiego, który wyda je na pastwę ognia.
Jeremiasza 34  3 Ty zaś nie ujdziesz jego ręki, lecz zostaniesz niezawodnie pojmany i wydany w jego ręce. Zobaczysz wtedy króla babilońskiego oko w oko, będzie on z tobą mówił twarzą w twarz, i pójdziesz do Babilonu.
Jeremiasza 34  4 Posłuchaj jednakże słowa Jahwe, Sedecjaszu, królu judzki. To mówi Jahwe o tobie: Nie umrzesz od miecza.
Jeremiasza 34  5 Umrzesz spokojnie i podobnie, jak palono wonności dla twoich przodków, dawniejszych królów, którzy byli przed tobą, tak będą palić i dla ciebie. Będą śpiewać także dla ciebie pieśń żałobną: "Biada, panie!" Albowiem Ja wyrzekłem to słowo" — wyrocznia Jahwe.
Jeremiasza 34  6 Prorok Jeremiasz powiedział wszystkie te słowa do Sedecjasza, króla judzkiego w Jerozolimie.
Jeremiasza 34  7 Wojsko zaś króla babilońskiego prowadziło walkę przeciw Jerozolimie i wszystkim miastom judzkim, które broniły się jeszcze: przeciw Lakisz i Azeka. Tylko bowiem te miasta obronne utrzymywały się spośród miast judzkich.
Jeremiasza 34  8 Słowo, które Jahwe skierował do Jeremiasza po zawarciu przez króla Sedecjasza z całym ludem jerozolimskim umowy głoszącej powszechną wolność.
Jeremiasza 34  9 Każdy miał obdarzyć wolnością swego niewolnika Hebrajczyka i niewolnicę Hebrajkę. Nikomu nie wolno było trzymać u siebie brata swego Judejczyka jako niewolnika.
Jeremiasza 34 10 Wszyscy dostojnicy i ludzie, którzy zawarli umowę, zgodzili się wypuścić na wolność każdy swego niewolnika lub niewolnicę i nie zmuszać ich więcej do służby u siebie. Wyraziwszy zgodę, wypuścili ich na wolność.
Jeremiasza 34 11 Potem jednak zmienili zdanie i sprowadzili niewolników i niewolnice, których obdarzyli wolnością, zmuszając, by się stali znów niewolnikami i niewolnicami.
Jeremiasza 34 12 Wtedy skierował Jahwe do Jeremiasza następujące słowo:
Jeremiasza 34 13 "To mówi Jahwe, Bóg Izraela: Z waszymi przodkami, gdy wyprowadziłem ich z ziemi egipskiej, z domu niewoli, zawarłem przymierze, które mówiło:
Jeremiasza 34 14 "Po upływie siedmiu lat wypuścicie na wolność każdy brata swego, Hebrajczyka, który zaprzedał się tobie w niewolę i służył przez sześć lat; wypuścisz go od siebie jako człowieka wolnego!" Przodkowie wasi jednak nie usłuchali Mnie ani nie nakłonili swego ucha.
Jeremiasza 34 15 Wy zaś nawróciliście się dzisiaj i uczyniliście to, co jest słuszne wobec Mnie, ogłaszając powszechne uwolnienie. Zawarliście umowę wobec Mnie w domu, nad którym wzywano mojego imienia.
Jeremiasza 34 16 Zmieniliście jednak zdanie i znieważyliście moje imię. Sprowadziliście każdy swego niewolnika i swoją niewolnicę, których obdarzyliście wolnością według ich uznania, następnie zaś zmusiliście ich, by byli dla was niewolnikami i niewolnicami.
Jeremiasza 34 17 Dlatego to mówi Jahwe: Nie usłuchaliście Mnie, by ogłosić wolność każdy bratu i współziomkowi swemu; oto puszczam was wolno — na miecz, zarazę i głód. Uczynię was nadto przedmiotem przerażenia wszystkich królestw ziemi.
Jeremiasza 34 18 A z ludźmi, którzy przekroczyli umowę ze Mną, którzy nie wypełnili warunków umowy zawartej wobec Mnie, postąpię jak z cielęciem [ofiarnym], które przecięli na dwie części, przechodząc między nimi.
Jeremiasza 34 19 Przywódców judzkich, dostojników jerozolimskich, dworzan, kapłanów i cały lud kraju, co przechodził między częściami cielęcia [ofiarnego],
Jeremiasza 34 20 wydam w ręce ich nieprzyjaciół i w ręce tych, co nastają na ich życie. Zwłoki ich staną się żerem dla ptaków powietrznych i zwierząt lądowych.
Jeremiasza 34 21 Sedecjasza zaś, króla judzkiego, i jego przywódców wydam w ręce ich nieprzyjaciół, w ręce tych, co nastają na ich życie, w ręce wojska króla babilońskiego, które teraz odeszło od was.
Jeremiasza 34 22 Oto wydam rozkaz — wyrocznia Jahwe — i sprowadzę ich znów przeciw temu miastu. Będą walczyć przeciw niemu, zdobędą je i spalą ogniem; miasta zaś judzkie uczynię bezludnym pustkowiem".

Jeremiasza 35  1 Słowo, jakie Jahwe skierował do Jeremiasza w czasach Jojakima, syna Jozjasza, króla judzkiego:
Jeremiasza 35  2 "Idź do rodziny Rekabitów, rozmawiaj z nimi, przyprowadź ich do domu Jahwe do jednej z sal i daj im wino do picia".
Jeremiasza 35  3 Zabrałem więc Jaazaniasza, syna Jeremiasza, syna Chabassiniasza, i jego braci, wszystkich jego synów i całą rodzinę Rekabitów
Jeremiasza 35  4 i wprowadziłem ich do domu Jahwe, do sali synów Chanana, syna Jigdaliasza, męża Bożego, która się znajduje w pobliżu sali książąt, nad salą Maasejasza, syna Szalluma, strażnika progu.
Jeremiasza 35  5 Postawiłem następnie przed członków rodziny Rekabitów naczynia napełnione winem oraz kubki i powiedziałem do nich: "Pijcie wino !"
Jeremiasza 35  6 Odrzekli zaś: "Nie pijemy wina. Jonadab bowiem, syn Rekaba, nasz ojciec, nakazał nam: "Nie będziecie pili wina na wieki ani wy, ani wasi synowie.
Jeremiasza 35  7 Nie będziecie budować domu, nie będziecie obsiewać żadnym nasieniem, nie będziecie sadzić winnicy ani jej posiadać, lecz będziecie mieszkać w namiotach przez całe życie, abyście długo żyli na ziemi, na której jesteście wędrowcami".
Jeremiasza 35  8 Byliśmy posłuszni poleceniu Jonadaba, syna Rekaba, naszego ojca, we wszystkim, co nam nakazał. Powstrzymujemy się od picia wina przez całe życie, zarówno my sami, jak nasze żony, nasi synowie i nasze córki.
Jeremiasza 35  9 Nie budujemy domów mieszkalnych, nie posiadamy ani winnic, ani pól, ani nasion.
Jeremiasza 35 10 Mieszkamy w namiotach, będąc posłuszni i postępując według wszelkich wskazówek Jonadaba, naszego ojca.
Jeremiasza 35 11 Gdy zaś Nabuchodonozor, król babiloński, nadciągnął przeciw krajowi, powiedzieliśmy: "Chodźcie, schrońmy się do Jerozolimy przed wojskiem chaldejskim i przed wojskiem aramejskim!" Zamieszkaliśmy więc w Jerozolimie".
Jeremiasza 35 12 Do Jeremiasza zaś Jahwe skierował następujące słowo:
Jeremiasza 35 13 "To mówi Jahwe Zastępów, Bóg Izraela: Idź i mów do mężów judzkich i do mieszkańców Jerozolimy: Czy nie przyjęliście pouczenia, by słuchać mojego słowa — wyrocznia Jahwe.
Jeremiasza 35 14 Słowa Jonadaba, syna Rekaba, jakie polecił swoim synom, zostały wprowadzone w życie. Zakazywały picia wina, więc nie piją do dzisiejszego dnia, bo są posłuszni zaleceniom swego ojca. Ja tymczasem mówiłem do was nieustannie, lecz nie usłuchaliście Mnie.
Jeremiasza 35 15 I posyłałem do was nieustannie wszystkie moje sługi, proroków, z poleceniem: "Nawróćcie się każdy ze swego przewrotnego postępowania, poprawcie wasze uczynki, a nie chodźcie za innymi bóstwami, by im służyć, a wtedy będziecie mogli mieszkać w ziemi, jaką dałem wam i waszym przodkom". Lecz nie nakłoniliście swego ucha ani nie usłuchaliście Mnie.
Jeremiasza 35 16 Tak, synowie Jonadaba, syna Rekaba, wprowadzili w życie nakaz swego ojca, jaki im zlecił, a naród ten nie usłuchał Mnie.
Jeremiasza 35 17 Dlatego to mówi Jahwe, Bóg Zastępów, Bóg Izraela: Oto sprowadzę na Judę i na wszystkich mieszkańców Jerozolimy nieszczęście, jakie postanowiłem przeciw nim. Albowiem mówiłem do nich, a nie słuchali, wołałem do nich, a nie odpowiedzieli".
Jeremiasza 35 18 Do rodziny Rekabitów zaś powiedział Jeremiasz: "To mówi Jahwe Zastępów, Bóg Izraela: Ponieważ byliście posłuszni poleceniom Jonadaba, waszego ojca, przestrzegając wszystkich jego nakazów i wypełniając wszystko, co wam zlecił,
Jeremiasza 35 19 dlatego to mówi Jahwe Zastępów, Bóg Izraela: Nie zabraknie Jonadabowi, synowi Rekaba, potomka, który by stał zawsze przede Mną".

Jeremiasza 36  1 Roku czwartego Jojakima, syna Jozjasza, króla judzkiego, skierował Jahwe do Jeremiasza następujące słowo:
Jeremiasza 36  2 "Weź sobie zwój do pisania i napisz w nim wszystkie słowa, jakie powiedziałem do ciebie przeciw Izraelowi, przeciw Judzie i przeciw wszystkim narodom od dnia, kiedy zacząłem mówić do ciebie, od czasów Jozjasza aż do dziś.
Jeremiasza 36  3 Może mieszkańcy Judy, słuchając o nieszczęściach, jakie zamierzam sprowadzić na nich, nawrócą się każdy ze swego przewrotnego postępowania, tak że będę mógł odpuścić ich występki i grzechy".
Jeremiasza 36  4 Zawołał więc Jeremiasz Barucha, syna Neriasza, i spisał Baruch pod dyktando Jeremiasza na zwoju do pisania wszystkie słowa Jahwe, jakie powiedział do niego.
Jeremiasza 36  5 Następnie polecił Jeremiasz Baruchowi: "Mam zakaz i nie mogę wchodzić do domu Jahwe.
Jeremiasza 36  6 Idź więc ty i odczytaj słuchającemu ludowi w świątyni, w dzień postu, słowa Jahwe ze zwoju, który zapisałeś pod moje dyktando. Czytaj także wszystkim słuchającym mieszkańcom Judy przychodzącym ze swych miast.
Jeremiasza 36  7 Może skierują swe błaganie przed oblicze Jahwe i nawrócą się każdy ze swego przewrotnego postępowania? Wielki jest bowiem gniew i zapalczywość, jakimi Jahwe grozi temu ludowi".
Jeremiasza 36  8 I postąpił Baruch, syn Neriasza, zgodnie ze wszystkimi poleceniami Jeremiasza proroka, czytając w świątyni słowa Jahwe ze zwoju.
Jeremiasza 36  9 Zdarzyło się, że w piątym roku Jojakima, syna Jozjasza, króla judzkiego, w dziewiątym miesiącu zwołano na post przed Jahwe cały lud Jerozolimy i cały lud, który przychodził z miast judzkich do Jerozolimy.
Jeremiasza 36 10 Wtedy odczytał Baruch z księgi słuchającemu ludowi słowa Jeremiasza w domu Jahwe, w sali Gemariasza, syna Szafana, kanclerza, na górnym dziedzińcu u wejścia do Bramy Nowej domu Jahwe.
Jeremiasza 36 11 Usłyszał zaś Micheasz, syn Gemariasza, syna Szafana, wszystkie słowa Jahwe z księgi.
Jeremiasza 36 12 I zszedł do domu królewskiego, do komnaty kanclerza. Siedzieli tam wszyscy przywódcy: Eliszama, kanclerz, Delajasz, syn Szemajasza, Elnatan, syn Akbora, Gemariasz, syn Szafana, Sedecjasz, syn Chananiasza, i pozostali dostojnicy.
Jeremiasza 36 13 Oznajmił im Micheasz wszystkie słowa, jakie słyszał, gdy Baruch czytał z księgi słuchającemu ludowi.
Jeremiasza 36 14 Posłali więc wszyscy przywódcy do Barucha Judiego, syna Netaniasza; syna Szelemiasza, syna Kusziego, by mu powiedział: "Weź do ręki zwój, z którego czytałeś ludowi, i chodź". I wziął Baruch, syn Neriasza, zwój do ręki i przyszedł do nich.
Jeremiasza 36 15 Powiedzieli zaś do niego: "Usiądź, proszę, i przeczytaj nam". Czytał więc Baruch wobec nich.
Jeremiasza 36 16 Gdy usłyszeli wszystkie słowa, przelękli się i mówili jeden do drugiego: "Musimy zawiadomić króla o całym tym zdarzeniu!"
Jeremiasza 36 17 Zapytali nadto Barucha: "Powiedz nam, proszę, jak napisałeś wszystkie te słowa? Pod jego dyktando?"
Jeremiasza 36 18 Baruch zaś odpowiedział im: "Własnymi ustami dyktował mi wszystkie te słowa, a ja zapisywałem atramentem w księdze".
Jeremiasza 36 19 Przywódcy powiedzieli do Barucha: "Idź, ukryjcie się, ty i Jeremiasz, a niech nikt nie wie, gdzie jesteście".
Jeremiasza 36 20 Następnie udali się na dziedziniec pałacu do króla. Zwój pozostawili w komnacie kanclerza Eliszamy, a króla powiadomili o całej tej sprawie.
Jeremiasza 36 21 Król posłał Judiego, by przyniósł zwój. Judi więc zabrał go z komnaty kanclerza Eliszamy i czytał go w obecności króla i w obecności wszystkich dostojników, stojących przy królu.
Jeremiasza 36 22 Król przebywał w rezydencji zimowej [jak zwykle] w dziewiątym miesiącu, a naczynie z rozżarzonymi węglami płonęło przed nim.
Jeremiasza 36 23 Gdy Judi przeczytał trzy lub cztery kolumny, odcinał je król nożem pisarskim i rzucał do ognia, który był w naczyniu, dopóki cały zwój nie spłonął w ogniu naczynia.
Jeremiasza 36 24 Król i wszyscy jego dworzanie słysząc te słowa nie przelękli się ani nie rozdarli swoich szat.
Jeremiasza 36 25 Elnatan jednak, Delajasz i Gemariasz nalegali na króla, by nie palił zwoju. Lecz ich nie usłuchał.
Jeremiasza 36 26 I rozkazał król Jerachmeelowi, synowi królewskiemu, Serajaszowi, synowi Azriela, i Szelemiaszowi, synowi Abdeela, pochwycić Barucha, sekretarza, oraz proroka Jeremiasza. Ukrył ich jednak Jahwe.
Jeremiasza 36 27 Po spaleniu przez króla zwoju ze słowami, jakie Baruch spisał pod dyktando Jeremiasza, skierował Jahwe do Jeremiasza następujące słowo:
Jeremiasza 36 28 "Weź sobie inny zwój i spisz w nim wszystkie poprzednie słowa, jakie były w pierwszym zwoju, spalonym przez Jojakima, króla judzkiego.
Jeremiasza 36 29 O Jojakimie zaś, królu judzkim, powiesz: To mówi Jahwe: Spaliłeś ten zwój, mówiąc: "Dlaczego napisałeś w nim: na pewno przyjdzie król babiloński, zniszczy ten kraj i ogołoci go z ludzi i zwierząt?"
Jeremiasza 36 30 Dlatego to mówi Jahwe o Jojakimie, królu judzkim: Nie będzie miał potomka, który by zasiadał na tronie Dawida. Zwłoki jego będą wystawione na upał dnia i na chłód nocy.
Jeremiasza 36 31 Ukarzę go, jego potomstwo oraz jego dworzan za ich grzechy i sprowadzę na nich, na mieszkańców Jerozolimy i na wszystkich mieszkańców Judy całe nieszczęście, jakie zapowiedziałem na nich za to, że Mnie nie słuchali".
Jeremiasza 36 32 Jeremiasz wziął inny zwój, dał go Baruchowi, synowi Neriasza, który spisał w nim pod dyktando Jeremiasza wszystkie słowa księgi, jaką spalił Jojakim, król judzki. Nadto zostały dodane liczne dalsze słowa podobne do tamtych.

Jeremiasza 37  1 W miejsce Jechoniasza, syna Jojakima, władzę objął Sedecjasz. Ustanowił go królem nad ziemią judzką król babiloński, Nabuchodonozor.
Jeremiasza 37  2 Ani on, ani jego dworzanie, ani lud ziemi nie słuchali słów Jahwe, jakie im mówił za pośrednictwem proroka Jeremiasza.
Jeremiasza 37  3 Król Sedecjasz posłał Jukala, syna Szelemiasza, i Sofoniasza, syna Maasejasza, kapłana, do proroka Jeremiasza, by powiedzieli:
Jeremiasza 37  4 "Módl się za nas do Jahwe, naszego Boga!" Jeremiasz zaś chodził swobodnie wśród ludu; jeszcze nie wtrącono go do więzienia.
Jeremiasza 37  5 Wojsko faraona wyruszyło tymczasem z Egiptu. Gdy usłyszeli tę nowinę Chaldejczycy oblegający Jerozolimę, odstąpili od niej.
Jeremiasza 37  6 Jeremiasz zaś prorok otrzymał następujące słowo Jahwe:
Jeremiasza 37  7 "To mówi Jahwe, Bóg Izraela: Tak powiecie królowi judzkiemu, który was posłał do Mnie po radę. Oto wojsko faraona, które spieszy wam z pomocą, wróci do swego kraju, do Egiptu.
Jeremiasza 37  8 Chaldejczycy zaś powrócą i podejmą walkę przeciw temu miastu, zdobędą je i spalą ogniem.
Jeremiasza 37  9 To mówi Jahwe: Nie zwódźcie samych siebie, powtarzając: "Z pewnością odejdą Chaldejczycy!" Albowiem nie odejdą.
Jeremiasza 37 10 Nawet gdybyście pobili całe wojsko Chaldejczyków walczących z wami, tak że zostałoby z nich jedynie niewielu rannych, to każdy z nich podniósłby się ze swego namiotu, by wydać to miasto na pastwę ognia".
Jeremiasza 37 11 Tymczasem gdy wojsko chaldejskie odstąpiło od Jerozolimy z powodu wojska faraona,
Jeremiasza 37 12 Jeremiasz chciał wyjść z Jerozolimy i udać się do ziemi Beniamina, by tam dokonać podziału majątku wśród swoich.
Jeremiasza 37 13 Gdy przybył do Bramy Beniamina, gdzie się znajdował dowódca straży imieniem Jirijjasz, syn Szelemiasza, syna Chananiasza, ten zatrzymał proroka Jeremiasza, mówiąc: "Przechodzisz do Chaldejczyków!"
Jeremiasza 37 14 Jeremiasz zaś odrzekł: "Nieprawda! Nie przechodzę do Chaldejczyków!" Ale ten go nie słuchał. Jirijjasz pochwycił Jeremiasza i zaprowadził przed przywódców.
Jeremiasza 37 15 Przywódcy się rozgniewali na Jeremiasza i bili go, następnie wrzucili do więzienia w domu Jonatana, kanclerza, który zamienili na więzienie.
Jeremiasza 37 16 Jeremiasz więc się dostał do lochu ze sklepieniem, przebywając tam przez długi czas.
Jeremiasza 37 17 Następnie posłał król Sedecjasz, by go przyprowadzono. Król wypytywał się go potajemnie w swoim domu, mówiąc: "Czy masz słowo od Jahwe?" Jeremiasz zaś odrzekł: "Mam". I powiedział: "Będziesz wydany w ręce króla babilońskiego".
Jeremiasza 37 18 I rzekł Jeremiasz do króla Sedecjasza: "Co zawiniłem tobie, twoim dworzanom i temu ludowi, że wtrąciliście mnie do więzienia?
Jeremiasza 37 19 Gdzie są wasi prorocy, którzy przepowiadali wam: "Nie nadejdzie król babiloński przeciw wam i przeciw temu krajowi"?
Jeremiasza 37 20 Teraz zaś posłuchaj, proszę, panie mój, królu! Niech błaganie moje cię poruszy! Nie odsyłaj mnie do domu Jonatana, kanclerza, bym tam nie umarł".
Jeremiasza 37 21 Król Sedecjasz wydał rozkaz, by trzymano Jeremiasza pod strażą w wartowni i by dawano mu po bochenku chleba dziennie z ulicy Piekarzy, dopóki nie wyczerpie się chleb w mieście. I pozostał Jeremiasz na dziedzińcu w wartowni.

Jeremiasza 38  1 Szefatiasz, syn Matana, Godoliasz, syn Paszchura, Jukal, syn Szelemiasza, i Paszchur, syn Malkiasza, usłyszeli słowa, które Jeremiasz mówił do całego ludu:
Jeremiasza 38  2 "To mówi Jahwe: Kto pozostanie w tym mieście, umrze od miecza, głodu i zarazy; kto zaś przejdzie do Chaldejczyków, pozostanie przy życiu. Jako zdobycz będzie miał swoje własne życie i utrzyma je.
Jeremiasza 38  3 To mówi Jahwe: Miasto to zostanie nieuchronnie wydane w ręce wojska króla babilońskiego, który je zdobędzie".
Jeremiasza 38  4 Przywódcy więc powiedzieli do króla: "Niech umrze ten człowiek, bo naprawdę obezwładnia on ręce żołnierzy, którzy pozostali w tym mieście, i ręce całego ludu, gdy mówi do nich podobne słowa. Człowiek ten nie szuka przecież pomyślności dla tego ludu, lecz nieszczęścia!"
Jeremiasza 38  5 Król Sedecjasz odrzekł: "Oto jest w waszych rękach!" Nie mógł bowiem król nic uczynić przeciw nim.
Jeremiasza 38  6 Wzięli więc Jeremiasza i wtrącili go, spuszczając na linach, do cysterny Malkiasza, syna królewskiego, która się znajdowała na dziedzińcu wartowni. W cysternie zaś nie było wody, lecz błoto; zanurzył się więc Jeremiasz w błocie.
Jeremiasza 38  7 Skoro usłyszał Kuszyta Ebedmelek, jeden z dworzan domu królewskiego, że wrzucono Jeremiasza do cysterny — król przebywał właśnie w Bramie Beniamina —
Jeremiasza 38  8 wyszedł z domu królewskiego i rzekł do króla:
Jeremiasza 38  9 "Panie mój, królu! Ci ludzie postąpili źle we wszystkim, co uczynili prorokowi Jeremiaszowi, wrzucając go do cysterny. Przecież umrze z głodu w tym miejscu, zwłaszcza że nie ma już chleba w mieście!"
Jeremiasza 38 10 Rozkazał król Kuszycie Ebedmelekowi: "Weź sobie stąd trzech ludzi i wyciągnij proroka Jeremiasza z cysterny, zanim umrze!"
Jeremiasza 38 11 Ebedmelek zabrał ludzi ze sobą, poszedł do domu królewskiego, do szatni zapasowej, wziął stamtąd podartą odzież oraz znoszone szaty i spuścił je na linach Jeremiaszowi do cysterny.
Jeremiasza 38 12 I rzekł Ebedmelek do Jeremiasza: "Podłóżże sobie podartą odzież i znoszone szaty pod pachy swoich ramion pod liny". Jeremiasz uczynił to.
Jeremiasza 38 13 Wydobyli więc Jeremiasza na linach i wyciągnęli z cysterny; i przebywał Jeremiasz w wartowni na dziedzińcu.
Jeremiasza 38 14 Król Sedecjasz posłał, by przyprowadzono proroka Jeremiasza do niego do trzeciego wejścia domu Jahwe. Król powiedział do Jeremiasza: "Zapytam cię o jedną rzecz; nie ukrywaj nic przede mną!"
Jeremiasza 38 15 I rzekł Jeremiasz do Sedecjasza: "Jeżeli ci powiem, każesz mnie z pewnością zabić, jeśli zaś dam tobie radę, nie usłuchasz mnie".
Jeremiasza 38 16 Przysiągł więc król Sedecjasz potajemnie Jeremiaszowi tymi słowami: "Na życie Jahwe, który nam dał to życie, nie każę cię zabić ani nie wydam cię w ręce ludzi nastających na twe życie!"
Jeremiasza 38 17 Jeremiasz powiedział wtedy do Sedecjasza: "To mówi Jahwe, Bóg Zastępów, Bóg Izraela. Jeżeli dobrowolnie wyjdziesz do dowódców króla babilońskiego, uratujesz swoje życie, a miasto to nie ulegnie pożodze ognia; ty zaś będziesz żył wraz ze swą rodziną.
Jeremiasza 38 18 Jeżeli zaś nie wyjdziesz do dowódców króla babilońskiego, miasto to dostanie się w ręce Chaldejczyków, którzy spalą je ogniem; ty zaś nie ujdziesz ich ręki".
Jeremiasza 38 19 Król Sedecjasz powiedział do Jeremiasza: "Obawiam się mieszkańców Judy, którzy przeszli do Chaldejczyków, by czasem mnie nie wydano w ich ręce i by mnie nie wyszydzili".
Jeremiasza 38 20 Jeremiasz jednak odrzekł: "Nie wydadzą. Posłuchaj, proszę, głosu Jahwe w sprawie, o której ci mówiłem, a wyjdzie ci to na dobre i pozostaniesz przy życiu.
Jeremiasza 38 21 Jeżeli zaś odmówisz poddania się, taką scenę pokazał mi Jahwe:
Jeremiasza 38 22 Oto wszystkie kobiety, jakie pozostały w domu królewskim, prowadzone do dowódców króla babilońskiego, wołają: "Zwiedli cię i otumanili twoi dobrzy przyjaciele. Nogi twoje ugrzęzły w błocie, oni zaś uciekli".
Jeremiasza 38 23 Wszystkie twoje żony i twoi synowie zostaną zaprowadzeni do Chaldejczyków, a i ty nie ujdziesz ich rąk. Pochwyci cię bowiem król babiloński, a miasto to zostanie spalone ogniem".
Jeremiasza 38 24 Sedecjasz zaś rzekł do Jeremiasza: "Niech nikt nie wie o tej rozmowie, a nie umrzesz!
Jeremiasza 38 25 Gdy usłyszą przywódcy, że rozmawiałem z tobą, przyjdą do ciebie i rzekną: "Powiedz nam, proszę, co mówiłeś do króla? Nic nie ukrywaj przed nami, bo inaczej zabijemy cię! A co mówił król?"
Jeremiasza 38 26 Wtedy powiesz im: "Przedłożyłem królowi swą prośbę, żeby mnie znów nie posłał do domu Jonatana, abym tam nie umarł"".
Jeremiasza 38 27 Rzeczywiście przyszli do Jeremiasza wszyscy przywódcy, by go wypytywać. Odpowiedział im zatem ściśle według polecenia króla, tak że pozostawili go w spokoju; nie rozeszła się bowiem ta sprawa.
Jeremiasza 38 28 a Jeremiasz przebywał nadal w wartowni aż do dnia zdobycia Jerozolimy. 28b Gdy Jerozolima została zdobyta...

Jeremiasza 39  1 W dziewiątym roku Sedecjasza, króla judzkiego, w dziesiątym miesiącu przybył Nabuchodonozor, król babiloński, z całym swoim wojskiem pod Jerozolimę i obiegli ją.
Jeremiasza 39  2 W roku jedenastym Sedecjasza, w czwartym miesiącu, dziewiątego dnia uczyniono wyłom w mieście.
Jeremiasza 39  3 Weszli wtedy wszyscy dowódcy króla babilońskiego i obrali sobie siedzibę w Bramie Środkowej: Nergal-sar-eser z Sin-Magir, Nebuszazban, rab saris, Nergal-sar-eser, rab mag oraz wszyscy pozostali dowódcy króla babilońskiego.
Jeremiasza 39  4 Gdy zobaczył to Sedecjasz, król judzki, i wszyscy wojownicy, uciekli wychodząc nocą z miasta drogą prowadzącą przez ogród królewski, przez bramę między dwoma murami; wybrali drogę ku Arabie.
Jeremiasza 39  5 Lecz wojsko chaldejskie ścigało ich i dopędziło Sedecjasza na nizinach Jerycha. Pojmali więc go i zaprowadzili do Ribla, w kraju Chamat, do Nabuchodonozora, króla babilońskiego, który wydał na niego wyrok.
Jeremiasza 39  6 Król babiloński zabił synów Sedecjasza w Ribla, na jego oczach; również wszystkich dostojników judzkich kazał król babiloński zabić.
Jeremiasza 39  7 Następnie wyłupił oczy Sedecjaszowi i kazał go zakuć w podwójne brązowe kajdany, by go uprowadzić do Babilonu.
Jeremiasza 39  8 Chaldejczycy spalili nadto dom królewski oraz domy ludu, mury zaś Jerozolimy zburzyli.
Jeremiasza 39  9 Resztę ludu, który pozostał w mieście, i zbiegów, którzy mu się oddali, i pozostałych rzemieślników, Nebuzaradan, dowódca straży przybocznej, uprowadził do niewoli do Babilonu.
Jeremiasza 39 10 Natomiast część ubogiej ludności, nie posiadającej niczego, pozostawił Nebuzaradan, dowódca straży przybocznej, w ziemi judzkiej ; dał im tego dnia winnice i pola.
Jeremiasza 39 11 Co do Jeremiasza wydał Nabuchodonozor, król babiloński, następujący rozkaz przez Nebuzaradana, dowódcę straży przybocznej:
Jeremiasza 39 12 "Weź go i miej go na oku, a nie czyń mu nic złego, lecz postąp z nim stosownie do życzeń, jakie ci wyjawi".
Jeremiasza 39 13 Nebuzaradan, dowódca straży przybocznej, Nebuszazban, rab saris, Nergal-sar-eser, rab mag oraz wszyscy dowódcy króla babilońskiego
Jeremiasza 39 14 kazali więc sprowadzić Jeremiasza z dziedzińca wartowni i powierzyli go Godoliaszowi, synowi Achikama, syna Szafana, by go zwolnił do domu. W ten sposób przebywał wśród ludu.
Jeremiasza 39 15 Do Jeremiasza zaś, gdy jeszcze był uwięziony na dziedzińcu wartowni, Jahwe skierował następujące słowo:
Jeremiasza 39 16 "Idź, powiedz Kuszycie Ebedmelekowi: To mówi Jahwe Zastępów, Bóg Izraela. Oto zamierzam wypełnić swą zapowiedź przeciw temu miastu ku zagładzie, a nie ku pomyślności.
Jeremiasza 39 17 Tego zaś dnia, gdy się to stanie na twoich oczach, ocalę ciebie — wyrocznia Jahwe — tak że nie będziesz wydany w ręce ludzi, przed którymi odczuwasz lęk.
Jeremiasza 39 18 Z całą bowiem pewnością uratuję ciebie i nie zostaniesz zabity mieczem, a swoje życie mieć będziesz jako zdobycz, albowiem mi ufałeś — wyrocznia Jahwe".

Jeremiasza 40  1 Słowo, które Jahwe skierował do Jeremiasza po uwolnieniu go z Rama przez Nebuzaradana, dowódcę straży przybocznej. On to wydobył go, gdy był skuty łańcuchami wśród wszystkich zesłanych z Jerozolimy i Judy, którzy mieli być odprowadzeni do Babilonu.
Jeremiasza 40  2 Zabrał więc naczelnik straży Jeremiasza i rzekł do niego: "Jahwe, twój Bóg, przepowiedział nieszczęście temu miejscu;
Jeremiasza 40  3 wypełnił i uczynił Jahwe, jak przepowiedział. Zgrzeszyliście bowiem przeciw Jahwe, nie słuchaliście Jego głosu i dlatego spotkał was taki los.
Jeremiasza 40  4 Teraz zaś oto uwalniam cię z więzów, jakie masz na swych rękach. Jeżeli wydaje ci się korzystne pójść ze mną do Babilonu, chodź; wtedy będę miał ciebie pod opieką. Jeżeli zaś wydaje ci się niekorzystne pójść ze mną do Babilonu, zostań. <Spójrz, cały kraj masz przed sobą; idź tam, dokąd uważasz za dobre i słuszne się udać.>
Jeremiasza 40  5 Wróć do Godoliasza, syna Achikama, syna Szafana, którego król babiloński uczynił zarządcą miast judzkich, i zamieszkaj z nim wśród ludu lub też udaj się, dokąd będziesz uważał za słuszne". Następnie dał mu dowódca straży przybocznej zapasy oraz podarunki i zwolnił go.
Jeremiasza 40  6 Jeremiasz więc udał się do Godoliasza, syna Achikama, do Mispa i przebywał z nim wśród ludu, który pozostał w kraju.
Jeremiasza 40  7 Gdy zaś usłyszeli wszyscy dowódcy wojsk, znajdujący się w terenie, oni sami i ich ludzie, że król babiloński uczynił zarządcą kraju Godoliasza, syna Achikama, i że uczynił go zwierzchnikiem mężczyzn i kobiet, dzieci i ubogich ziemi, którzy nie zostali zesłani do Babilonu,
Jeremiasza 40  8 przyszli do Godoliasza do Mispa: Izmael, syn Netaniasza, Jochanan i Jonatan, synowie Kareacha, Serajasz, syn Tanchumeta, synowie Efaja z Netofa, Jezaniasz, syn Maakta, oni sami wraz ze swoimi ludźmi.
Jeremiasza 40  9 Godoliasz, syn Achikama, syn Szafana, złożył im i ich ludziom przysięgę mówiąc: "Nie bójcie się służyć Chaldejczykom! Pozostańcie w kraju i bądźcie poddani królowi babilońskiemu, a będzie się wam dobrze powodziło.
Jeremiasza 40 10 Ja przebywam w Mispa jako przedstawiciel u Chaldejczyków, którzy przyjdą do nas; wy natomiast zbierajcie wino, owoce i oliwę gromadźcie w swych naczyniach, a przebywajcie w miastach, które wzięliście w posiadanie".
Jeremiasza 40 11 Także wszyscy mieszkańcy Judy, którzy przebywali w ziemi moabskiej u Ammonitów i w Edomie i w innych krajach, usłyszeli, że król babiloński pozostawił resztę w Judzie i że ustanowił nad nimi Godoliasza, syna Achikama, syna Szafana, jako zarządcę.
Jeremiasza 40 12 Powrócili więc wszyscy mieszkańcy Judy z wszystkich miejsc, po których się rozproszyli, i przyszli do ziemi judzkiej do Godoliasza, do Mispa; i zebrali wino i owoce bardzo obficie.
Jeremiasza 40 13 Jochanan zaś, syn Kareacha, i wszyscy dowódcy wojskowi stacjonujący w polu przyszli do Godoliasza do Mispa
Jeremiasza 40 14 i powiedzieli do niego: "Czy ci wiadomo, że Baalis, król Ammonitów, posłał Izmaela, syna Netaniasza, by cię pozbawił życia?" Lecz nie uwierzył im Godoliasz, syn Achikama.
Jeremiasza 40 15 Tymczasem Jochanan, syn Kareacha, przemówił potajemnie do Godoliasza w Mispa: "Mogę pójść i zabić Izmaela, syna Netaniasza, tak że nikt nie będzie wiedział. Dlaczego ma ciebie zamordować, a wszyscy mieszkańcy Judy, którzy skupili się przy tobie, mają ulec rozproszeniu, reszta zaś Judy zagładzie?"
Jeremiasza 40 16 Godoliasz, syn Achikama, powiedział do Jochanana, syna Kareacha: "Nie możesz popełnić takiego czynu, bo to, co mówisz o Izmaelu, jest kłamstwem".

Jeremiasza 41  1 W siódmym miesiącu przybył Izmael, syn Netaniasza, syna Eliszamy, z królewskiego rodu, wraz z dziesięciu ludźmi do Godoliasza, syna Achikama, do Mispa.
Jeremiasza 41  2 Podczas gdy tam ucztowali wspólnie <w Mispa>, powstał Izmael, syn Netaniasza, oraz dziesięciu ludzi, których miał ze sobą, i zamordowali mieczem Godoliasza, syna Achikama, syna Szafana. Zabił więc tego, którego król babiloński ustanowił zarządcą kraju.
Jeremiasza 41  3 Nadto zabił Izmael wszystkich mieszkańców Judy, którzy mu towarzyszyli w Mispa, Chaldejczyków, którzy tam przebywali, oraz żołnierzy.
Jeremiasza 41  4 Następnego dnia po zamordowaniu Godoliasza, gdy nikt jeszcze o tym nie wiedział,
Jeremiasza 41  5 przyszli ludzie z Sychem, z Szilo i Samarii w liczbie osiemdziesięciu z ogolonymi brodami, rozdartymi szatami i pokryci nacięciami. Nieśli oni ze sobą ofiary i kadzidło, by je złożyć w domu Jahwe.
Jeremiasza 41  6 Izmael, syn Netaniasza, wyszedł im naprzeciw z Mispa, podczas gdy oni postępowali naprzód płacząc. Gdy ich spotkał, rzekł do nich: "Chodźcie do Godoliasza, syna Achikama!"
Jeremiasza 41  7 Gdy zaś weszli do miasta, Izmael, syn Netaniasza, i ludzie, którzy z nim byli, zabili ich i wrzucili do cysterny.
Jeremiasza 41  8 Dziesięciu ludzi spośród tychże powiedziało jednak do Izmaela: "Nie zabijajcie nas, bo mamy w polu ukryte zapasy: pszenicę, jęczmień, oliwę i miód". Wstrzymał się więc, nie zabijając ich wraz z [ich] towarzyszami.
Jeremiasza 41  9 Cysterna zaś, do której wrzucił Izmael zwłoki zabitych ludzi, była tą wielką cysterną, jaką zbudował Asa przeciw Baszy, królowi izraelskiemu. Tę to [cysternę] Izmael, syn Netaniasza, napełnił pomordowanymi.
Jeremiasza 41 10 Następnie uprowadził Izmael resztę ludu, który był w Mispa, oraz córki królewskie, które Nebuzaradan, dowódca gwardii, powierzył Godoliaszowi, synowi Achikama. Izmael, syn Netaniasza, zabrał ich ze sobą i wyruszył, by przejść do Ammonitów.
Jeremiasza 41 11 Gdy usłyszał Jochanan, syn Kareacha, i inni dowódcy wojskowi, którzy z nim byli, o wszystkich zbrodniach, jakie popełnił Izmael, syn Netaniasza,
Jeremiasza 41 12 zebrali wszystkich ludzi i poszli walczyć z Izmaelem, synem Netaniasza. Spotkali go u wielkiego stawu w Gibeon.
Jeremiasza 41 13 Wszystkich ludzi, którzy byli z Izmaelem ogarnęła radość, gdy ujrzeli Jochanana, syna Kareacha, wraz z innymi towarzyszącymi mu przywódcami.
Jeremiasza 41 14 Odwrócił się więc cały lud, który uprowadził Izmael z Mispa, i przeszedł znów do Jochanana, syna Kareacha.
Jeremiasza 41 15 Izmael zaś, syn Netaniasza, zbiegł wraz z ośmiu ludźmi przed Jochananem i odszedł do Ammonitów.
Jeremiasza 41 16 Jochanan, syn Kareacha, i inni towarzyszący mu dowódcy wojskowi zabrali więc resztę ludu, który uprowadził Izmael, syn Netaniasza, z Mispa po zabiciu Godoliasza, syna Achikama, mężczyzn, kobiety, dzieci jak i dworzan, których uprowadził z Gibeonu.
Jeremiasza 41 17 Wyruszyli w drogę i zatrzymali się w Gerut Kimham, w pobliżu Betlejem, by udać się w dalszą drogę do Egiptu,
Jeremiasza 41 18 z dala od Chaldejczyków. Bali się ich bowiem, gdyż Izmael, syn Netaniasza, zamordował Godoliasza, syna Achikama, którego król babiloński ustanowił zarządcą kraju.

Jeremiasza 42  1 Wszyscy dowódcy wojskowi wraz z Jochananem, synem Kareacha, i Jezaniaszem, synem Hoszajasza, oraz cały lud od małego do wielkiego przyszli
Jeremiasza 42  2 i powiedzieli do proroka Jeremiasza: "Niech nasza prośba znajdzie posłuch u ciebie! Módl się za nami do twojego Boga Jahwe, za całą tę resztę — bo pozostało nas niewielu z wielkiej liczby, jak to nas sam widzisz —
Jeremiasza 42  3 aby twój Bóg Jahwe wskazał nam drogę, którą mamy pójść, i co mamy czynić".
Jeremiasza 42  4 Prorok Jeremiasz odpowiedział im: "Dobrze! Będę się modlił do waszego Boga Jahwe, zgodnie z waszym życzeniem. Każde słowo, jakie mi Jahwe powie o was, oznajmę wam, nie tając przed wami niczego".
Jeremiasza 42  5 Oni zaś rzekli do Jeremiasza: "Bóg nam świadkiem wiernym i prawdomównym, że postąpimy we wszystkim według tego, co Jahwe, twój Bóg, objawi dla nas.
Jeremiasza 42  6 Czy będzie to dobre czy złe, usłuchamy głosu naszego Boga Jahwe, do którego cię posyłamy, aby się nam dobrze powodziło, gdyż posłuchaliśmy głosu Jahwe, naszego Boga".
Jeremiasza 42  7 Po upływie dziesięciu dni Jahwe skierował do Jeremiasza słowo.
Jeremiasza 42  8 Zwołał więc [Jeremiasz] Jochanana, syna Kareacha, wszystkich dowódców wojskowych, którzy mu towarzyszyli, oraz cały lud od małego do wielkiego
Jeremiasza 42  9 i powiedział do nich: "To mówi Jahwe, Bóg Izraela, do którego mnie posłaliście, bym przedstawił Mu waszą prośbę.
Jeremiasza 42 10 Jeżeli będziecie nadal mieszkać w tym kraju, wzmocnię was, a nie zniszczę, zasadzę was, a nie wyrwę; ogarnął Mnie bowiem żal nad nieszczęściem, jakie wam uczyniłem.
Jeremiasza 42 11 Nie obawiajcie się króla babilońskiego, przed którym drżycie. Nie bójcie się go — wyrocznia Jahwe — bo Ja jestem z wami, by was ocalić i uwolnić z jego ręki.
Jeremiasza 42 12 Okażę wam miłosierdzie, tak że się zlituje on nad wami i pozwoli wam zamieszkać w waszej ziemi.
Jeremiasza 42 13 Jeżeli zaś postanowicie, nie słuchając głosu Jahwe, waszego Boga: "Nie chcemy przebywać w tym kraju"
Jeremiasza 42 14 i powiecie: "Nie! Raczej chcemy udać się do ziemi egipskiej, gdzie nie będziemy oglądać ani wojny, ani słyszeć głosu trąby, ani łaknąć chleba. Tam chcemy zamieszkać!"
Jeremiasza 42 15 to wtedy posłuchajcie słowa Jahwe, reszto Judy. To mówi Jahwe Zastępów, Bóg Izraela: Jeżeli powzięliście zdecydowane postanowienie, by udać się do Egiptu i pójdziecie, by się tam osiedlić,
Jeremiasza 42 16 dosięgnie was tam, w ziemi egipskiej, miecz, którego się obawiacie, oraz głód, którego się lękacie, będzie szedł za wami nieodłącznie w Egipcie; tam też pomrzecie.
Jeremiasza 42 17 Wszyscy zaś ludzie, którzy decydują się pójść do Egiptu, by się tam osiedlić, umrą od miecza, głodu i zarazy. Żaden z nich nie ujdzie i nie uniknie nieszczęścia, jakie zamierzam na nich sprowadzić.
Jeremiasza 42 18 To bowiem mówi Jahwe Zastępów, Bóg Izraela: Tak jak się rozpętał mój gniew i oburzenie na mieszkańców Jerozolimy, tak się rozpęta mój gniew przeciw wam, którzy chcecie się udać do Egiptu. Staniecie się przedmiotem złorzeczenia, zgrozy, przekleństwa i obelgi, a miejsca tego już więcej nie ujrzycie".
Jeremiasza 42 19 Jahwe powiedział do was, reszto Judy: "Nie pójdziecie do Egiptu. Wiedzcie dobrze, że ostrzegałem was dzisiaj.
Jeremiasza 42 20 Naprawdę narażaliście lekkomyślnie życie, gdy wysłaliście mnie do Boga waszego, Jahwe, zlecając: "Módl się za nami do naszego Boga, Jahwe i oznajmij nam wszystko, co powie Jahwe, nasz Bóg, a wykonamy to".
Jeremiasza 42 21 Oznajmiłem wam więc dzisiaj, lecz nie chcecie słuchać głosu waszego Boga, Jahwe, o tym wszystkim, z czym mnie posłał do was.
Jeremiasza 42 22 Teraz zaś wiedzcie dobrze, że pomrzecie od miecza, głodu i zarazy w miejscu, do którego chcecie się udać, by tam osiąść".

Jeremiasza 43  1 Gdy Jeremiasz skończył głosić całemu ludowi wszystkie słowa Boga ich, Jahwe, wszystkie mianowicie te słowa, które Jahwe do nich skierował,
Jeremiasza 43  2 rzekli Azariasz, syn Hoszajasza, i Jochanan, syn Kareacha, oraz wszyscy ludzie zuchwali do Jeremiasza: "Kłamstwo głosisz! Nie posłał cię Jahwe, nasz Bóg, byś mówił: "Nie chodźcie do Egiptu, by się tam osiedlić!"
Jeremiasza 43  3 Raczej Baruch, syn Neriasza, podburza cię przeciw nam, by nas wydać w ręce Chaldejczyków, którzy nas zabiją lub uprowadzą do Babilonu".
Jeremiasza 43  4 Jochanan, syn Kareacha, wszyscy dowódcy wojskowi i cały naród nie usłuchali głosu Jahwe [nakazującego] pozostać w ziemi judzkiej.
Jeremiasza 43  5 Zabrał więc Jochanan, syn Kareacha, i wszyscy dowódcy wojskowi całą resztę Judy, która powróciła z różnych okolic, gdzie byli rozproszeni, by zamieszkać w ziemi judzkiej,
Jeremiasza 43  6 mężczyzn, kobiety, dzieci, córki królewskie i wszystkie osoby, które Nebuzaradan, dowódca straży przybocznej, zostawił wraz z Godoliaszem, synem Achikama, synem Szafana, nadto i proroka Jeremiasza oraz Barucha, syna Neriasza.
Jeremiasza 43  7 Poszli przeto do Egiptu, nie usłuchawszy głosu Jahwe, i dotarli do Tachpanches.
Jeremiasza 43  8 W Tachpanches Jahwe skierował do Jeremiasza następujące słowo:
Jeremiasza 43  9 "Weź do ręki wielkie kamienie i w obecności ludzi z Judy włóż je w zaprawę murarską na kształt cegły przy wejściu do domu faraona w Tachpanches.
Jeremiasza 43 10 Powiesz im: To mówi Jahwe Zastępów, Bóg Izraela: Oto posyłam, by sprowadzić Nabuchodonozora, króla babilońskiego, mojego sługę. Ustawi on swój tron na tych kamieniach, które wkopałeś i rozstawi swój baldachim nad nimi.
Jeremiasza 43 11 Przyjdzie i pobije kraj egipski; kogo skaże na śmierć, pójdzie na śmierć, kogo na niewolę, pójdzie do niewoli, kogo na ścięcie mieczem, pójdzie pod miecz.
Jeremiasza 43 12 Podłoży ogień pod domy bóstw egipskich, spali je lub wywiezie; oczyści z robactwa Egipt, jak oczyszcza pasterz z wszy swoje szaty, i wyjdzie z niego bezpiecznie.
Jeremiasza 43 13 Połamie też stele Domu Słońca, który się znajduje w kraju egipskim, a domy bóstw egipskich zniszczy ogniem".

Jeremiasza 44  1 Słowo, jakie zostało skierowane do Jeremiasza dla wszystkich ludzi z Judy mieszkających w kraju egipskim, dla mieszkających w Migdol, w Tachpanches, w Nof oraz w kraju Patros.
Jeremiasza 44  2 "To mówi Jahwe Zastępów, Bóg Izraela: Widzieliście całe nieszczęście, jakie sprowadziłem na Jerozolimę i na wszystkie miasta judzkie. Są one dzisiaj ruiną i nie ma w nich mieszkańców,
Jeremiasza 44  3 za ich nieprawość, którą popełniali, aby Mnie pobudzać do gniewu. Chodzili składać ofiary i służyć obcym bogom, których nie znali ani oni, ani wasi przodkowie.
Jeremiasza 44  4 Mimo że posyłałem do was nieustannie wszysstkie moje sługi, proroków, by mówili: "Nie czyńcie przecież tych wstrętnych rzeczy, których nienawidzę!"
Jeremiasza 44  5 nie chcieli słuchać ani nie nakłonili swych uszu, by się odwrócić od swej nieprawości i by nie składać ofiar obcym bogom.
Jeremiasza 44  6 Wybuchł więc mój wielki gniew i zapłonął przeciw miastom judzkim, przeciw ulicom Jerozolimy, tak że zostały obrócone w ruinę i pustkowie, jak to trwa do dziś.
Jeremiasza 44  7 A teraz to mówi Jahwe, Bóg Zastępów, Bóg Izraela: Dlaczego sprowadzacie wielkie nieszczęście na samych siebie, przyczyniając się do wyniszczenia spośród Judy mężczyzn, kobiet, dzieci i niemowląt, tak że nie pozostanie z was nawet reszta?
Jeremiasza 44  8 Dlaczego pobudzacie Mnie do gniewu uczynkami waszych rąk, składając ofiary obcym bogom w ziemi egipskiej, gdzieście się osiedlili na wytępienie i na przekleństwo, i urągowisko u wszystkich narodów ziemi?
Jeremiasza 44  9 Czy zapomnieliście o nieprawościach waszych przodków, nieprawościach królów judzkich, nieprawościach ich żon, swoich własnych nieprawościach i o nieprawościach waszych żon, jakie popełnialiście w kraju judzkim i na ulicach Jerozolimy?
Jeremiasza 44 10 Do dziś nie okazali skruchy ani lęku, ani nie postępowali według mojego Prawa i moich przykazań, jakie nałożyłem wam i waszym przodkom.
Jeremiasza 44 11 Dlatego to mówi Jahwe Zastępów, Bóg Izraela: Oto zwrócę swe oblicze przeciw wam na wasze nieszczęście, by wyniszczyć wszystkich ludzi z Judy.
Jeremiasza 44 12 Usunę resztę Judy, która postanowiła pójść do Egiptu, by się tam osiedlić. Wyginą wszyscy w ziemi egipskiej: padną od miecza, od głodu i wyginą od małego do wielkiego; pomrą od miecza i od głodu, staną się przedmiotem przekleństwa, zgrozy, złorzeczenia i urągowiska.
Jeremiasza 44 13 Tak samo ukarzę zamieszkujących w ziemi egipskiej, jak ukarałem Jerozolimę: mieczem, głodem i zarazą.
Jeremiasza 44 14 Nikt nie ujdzie ani się nie ocali z reszty Judy, która przyszła się osiedlić w ziemi egipskiej w nadziei na powrót do ziemi judzkiej, dokąd tęsknicie z całej duszy. Nie powróci nikt, chyba tylko niedobitki".
Jeremiasza 44 15 Wszyscy mężowie, którzy wiedzieli, iż żony ich składają ofiary obcym bogom i wszystkie kobiety stojące w wielkiej gromadzie oraz cały lud mieszkający w ziemi egipskiej, w Patros, odpowiedzieli:
Jeremiasza 44 16 "Nie posłuchamy polecenia, jakie nam przekazałeś w imię Jahwe.
Jeremiasza 44 17 Raczej wprowadzimy w czyn wszystko, co postanowiliśmy sobie: składać ofiary kadzielne królowej nieba, składać na jej cześć ofiary płynne, podobnie jak to czyniliśmy my, nasi przodkowie, nasi królowie oraz nasi przywódcy w miastach judzkich i na ulicach Jerozolimy. Wtedy mieliśmy pod dostatkiem chleba, powodziło się nam dobrze i nie spotkało nas nic złego.
Jeremiasza 44 18 Od czasu, gdy zaprzestaliśmy składać królowej nieba ofiary kadzielne i płynne, cierpimy niedostatek wszystkiego i giniemy od miecza lub głodu".
Jeremiasza 44 19 A kobiety powiedziały: "Ilekroć składamy królowej nieba ofiary kadzielne i płynne, czy bez wiedzy naszych mężów przygotowujemy dla niej ciastka z jej wizerunkiem albo wylewamy płynne ofiary?"
Jeremiasza 44 20 Jeremiasz zaś rzekł do całego ludu, do mężczyzn, do kobiet i do wszystkich ludzi, którzy dali mu tę odpowiedź:
Jeremiasza 44 21 "Czy Jahwe nie pamięta już i nie zachowuje w swym sercu ofiar, jakie składaliście w miastach judzkich i na ulicach Jerozolimy wy, wasi przodkowie, królowie, przywódcy i prosty lud?
Jeremiasza 44 22 Jahwe nie mógł już znieść niegodziwości waszych postępków ani ohydnych czynów, jakie popełnialiście. Dlatego kraj wasz został obrócony w ruinę, w pustkowie, stał się przedmiotem klątwy, bez mieszkańców — jak to trwa do dziś.
Jeremiasza 44 23 Za to, że składaliście ofiary kadzielne i grzeszyliście przeciw Jahwe, że nie słuchaliście głosu Jahwe i nie postępowaliście zgodnie z Jego Prawem, Jego przykazaniami i Jego rozporządzeniami, przyszło na was takie nieszczęście, jakie trwa dzisiaj".
Jeremiasza 44 24 Następnie powiedział Jeremiasz do całego ludu i do wszystkich kobiet: "Słuchajcie słowa Jahwe, cały ludu judzki, przebywający w Egipcie!
Jeremiasza 44 25 To mówi Jahwe Zastępów, Bóg Izraela: Wy, kobiety, mówicie to własnymi ustami i wykonujecie własnymi rękami, mówiąc: "Wypełnimy niezawodnie nasze śluby, jakie uczyniliśmy, by ofiarować kadzidło królowej nieba i wylewać na jej cześć płyny". Dobrze! Wypełniajcie więc swe śluby, wylewajcie płynne ofiary!
Jeremiasza 44 26 Dlatego posłuchajcie słowa Jahwe, cały Judo, mieszkający w ziemi egipskiej. Przysiągłem na swe wielkie imię — mówi Jahwe — że w całym Egipcie nigdy nie będzie już wzywane moje imię przez kogokolwiek z Judy, który by mówił: "Na życie Jahwe!"
Jeremiasza 44 27 Oto czuwam nad wami na wasze nieszczęście, a nie na pomyślność. Wszyscy ludzie z Judy znajdujący się w ziemi egipskiej wyginą doszczętnie od miecza i głodu.
Jeremiasza 44 28 Ci, co się uratują od miecza, powrócą do ziemi judzkiej w bardzo małej liczbie, aby poznała cała reszta Judy, która przybyła do ziemi egipskiej celem osiedlenia się, czyje słowo się wypełni: moje czy ich.
Jeremiasza 44 29 To będzie dla was znakiem — wyrocznia Jahwe — że ukarzę was w tym miejscu, abyście poznali, że moje słowa wypełnią się całkowicie na wasze nieszczęście.
Jeremiasza 44 30 To mówi Jahwe: Oto wydam faraona Chofrę, króla egipskiego, w ręce jego nieprzyjaciół i w ręce tych, co nastają na jego życie, podobnie jak wydałem Sedecjasza, króla judzkiego, w ręce Nabuchodonozora, króla babilońskiego, jego wroga, czyhającego na jego życie".

Jeremiasza 45  1 Słowo, jakie prorok Jeremiasz oznajmił Baruchowi, synowi Neriasza, gdy spisał on w księdze tamte słowa pod dyktando Jeremiasza w czwartym roku panowania króla judzkiego Jojakima, syna Jozjasza.
Jeremiasza 45  2 "To mówi Jahwe, Bóg Izraela, do ciebie, Baruchu:
Jeremiasza 45  3 Mówisz: "Biada mi! Jahwe bowiem dodaje zgryzotę do mego bólu. Słabnę od wzdychania, nie znajduję wytchnienia!"
Jeremiasza 45  4 Powiesz mu tak: To mówi Jahwe: Oto, co zbudowałem, burzę, a co zasadziłem, wypleniam.
Jeremiasza 45  5 Ty zaś chcesz szukać wielkich rzeczy dla siebie? Nie szukaj! Sprowadzę bowiem nieszczęście na wszelkie ciało — wyrocznia Jahwe — lecz tobie dam twoje życie jako zdobycz wszędzie, dokądkolwiek pójdziesz".

Jeremiasza 46  1 Słowa, jakie zostały skierowane do Jeremiasza proroka o narodach:
Jeremiasza 46  2 O Egipcie. O wojsku faraona Neko, króla egipskiego, które się znajdowało nad rzeką Eufratem, w Karkemisz, a które pobił Nabuchodonozor, król babiloński w czwartym roku króla judzkiego, Jojakima, syna Jozjasza.
Jeremiasza 46  3 Przygotujcie puklerz i tarczę, ruszajcie do boju!
Jeremiasza 46  4 Zakładajcie koniom uprząż i dosiadajcie rumaków! Stańcie w szeregu w hełmach, ostrzcie włócznie, przywdziewajcie pancerze!
Jeremiasza 46  5 Co ja widzę? Pełni są przerażenia, ustępują cofając się! Ich bohaterowie pobici, uciekają w popłochu, nie oglądając się! Trwoga dokoła — wyrocznia Jahwe!
Jeremiasza 46  6 Nie zdoła umknąć najzwinniejszy ani zbiec najsilniejszy. Na północy, nad brzegiem rzeki Eufratu, chwieją się i upadają.
Jeremiasza 46  7 Kim jest ten, co się podnosi jak Nil, a wody jego pienią się jak potoki?
Jeremiasza 46  8 Egipt się podnosi jak Nil, a wody [jego] pienią się jak potoki, gdy mówi: "Pójdę pokryć ziemię, zniszczyć miasto i jego mieszkańców!"
Jeremiasza 46  9 Wspinajcie się, konie! Pędźcie, rydwany! Ruszajcie, wojownicy, Kuszyci i Putyci, trzymający tarcze i Ludyjczycy, naciągający łuki!
Jeremiasza 46 10 A dzień ten jest dla Jahwe, Pana Zastępów, dniem odwetu, by się pomścić nad swymi wrogami. Miecz pochłonie, nasyci się i ugasi pragnienie ich krwią, albowiem rzeź to ofiarna dla Jahwe, Pana Zastępów, w ziemi północy nad Eufratem.
Jeremiasza 46 11 Wejdź do Gileadu i przynieś balsam, Dziewico, Córo Egiptu! Daremnie mnożysz lekarstwa, nie ma dla ciebie uzdrowienia!
Jeremiasza 46 12 Usłyszały narody o twej hańbie, ziemia się napełniła twoim bolesnym wołaniem. Jeden wojownik potknął się o drugiego, obaj razem upadli.
Jeremiasza 46 13 Słowo, jakie skierował Jahwe do proroka Jeremiasza o najeździe Nabuchodonozora, króla babilońskiego, w celu pokonania Egiptu:
Jeremiasza 46 14 Głoście w Egipcie, obwieszczajcie w Migdol! Niech usłyszą w Nof i Tachpanches! Mówcie: Przygotuj się, uzbrój, albowiem miecz pochłonie wszystko dokoła ciebie.
Jeremiasza 46 15 Dlaczego został powalony twój Apis? Nie zdołał się utrzymać, bo Jahwe go popchnął.
Jeremiasza 46 16 Coraz częściej się chwieje, aż wreszcie pada. Wtedy mówi jeden do drugiego: "Wstańmy i wracajmy do naszego narodu, do naszej ojczystej ziemi przed niszczycielskim mieczem".
Jeremiasza 46 17 Nazwijcie faraona, króla egipskiego, imieniem: "Wrzawa, gdy czas upłynął".
Jeremiasza 46 18 Na moje życie — wyrocznia Króla — Jahwe Zastępów Jego imię, naprawdę przyjdzie on jak Tabor między górami i jak Karmel wśród morza.
Jeremiasza 46 19 Przygotuj sobie tłumoki na wygnanie, mieszkanko, Córo Egiptu! Nof bowiem zostanie obrócone w pustkowie, spalone i pozbawione mieszkańców.
Jeremiasza 46 20 Przepiękną jałowicą jest Egipt, lecz ściga ją bąk z północy.
Jeremiasza 46 21 Także jego najemnicy wśród niej są jakby tucznymi jałowicami. Albowiem oni się również odwrócą, uciekną razem, nie wytrzymają. Nadchodzi bowiem dzień ich nieszczęścia, czas ich kary.
Jeremiasza 46 22 Jego głos jest podobny do syczącego węża, idą bowiem przemocą. Uzbrojeni siekierą, zdążają przeciw niemu podobni do drwalów.
Jeremiasza 46 23 Ścinają jego las — wyrocznia Jahwe — jest bowiem nieprzenikniony. Liczniejsi są od szarańczy, tak że nie można ich zliczyć.
Jeremiasza 46 24 Pełna hańby jest Córa Egiptu, wydana w ręce narodu z północy.
Jeremiasza 46 25 Jahwe Zastępów, Bóg Izraela, mówi: "Oto ukarzę Amona w No, <faraona>, Egipt i jego bóstwa oraz jego królów, faraona i tych, co w nim pokładają ufność.
Jeremiasza 46 26 Wydam zatem ich w ręce tych, co nastają na ich życie, w ręce Nabuchodonozora, króla babilońskiego, i w ręce jego sług. Później jednak będzie zamieszkały jak przedtem — wyrocznia Jahwe.
Jeremiasza 46 27 Ty się jednak nie bój, sługo mój, Jakubie, nie lękaj się, Izraelu, albowiem Ja cię wybawię z dalekiego kraju, twoje potomstwo z ziemi jego wygnania. Powróci Jakub i będzie zażywał nie zmąconego niczym pokoju, a nikt go nie będzie trwożył.
Jeremiasza 46 28 Nie bój się, sługo mój, Jakubie — wyrocznia Jahwe — bo jestem z tobą, bo zgotuję zagładę wszystkim narodom, wśród których cię rozproszyłem. Ciebie zaś nie wyniszczę; ukarzę cię jednak sprawiedliwie — nie ujdzie ci wina bezkarnie".

Jeremiasza 47  1 Słowo Jahwe, które zostało skierowane do proroka Jeremiasza przeciw Filistynom, nim faraon zdobył Gazę.
Jeremiasza 47  2 To mówi Jahwe: "Oto się wody spiętrzą od północy i zamienią we wzburzony potok. Zaleją kraj i wszystko, co go napełnia, miasta oraz ich mieszkańców. Wtedy ludzie krzyk podniosą i wyć będą wszyscy mieszkańcy ziemi
Jeremiasza 47  3 na odgłos tętentu kopyt jego koni, dudnienia jego rydwanów, terkotu ich kół. Ojcowie nie będą zważać na synów, gdyż osłabły im ręce.
Jeremiasza 47  4 Nadszedł bowiem dzień, by zniszczyć wszystkich Filistynów. I wytępię wszystkie niedobitki, mogące nieść pomoc dla Tyru i Sydonu. Jahwe zniszczy naprawdę Filistynów, pozostałość z wyspy Kaftor.
Jeremiasza 47  5 Ostrzyżona jest do cna Gaza, spustoszony Aszkelon. Aszdod, reszto Anakitów, dokądże będziesz sobie czynić nacięcia?
Jeremiasza 47  6 Biada, mieczu Jahwe ! Jak długo nie zaznasz spoczynku? Wróć do swej pochwy, powstrzymaj się i uspokój!
Jeremiasza 47  7 Jakże ma on zaznać spokoju, skoro Jahwe wydał mu rozkaz? Przeciw Aszkelonowi i przeciw brzegom morza — tam go skierował".

Jeremiasza 48  1 Moabie. To mówi Jahwe Zastępów, Bóg Izraela: Biada, albowiem Nebo jest spustoszone, zdobyte jest Kiriataim, pohańbiona została Cytadela i napełniona przerażeniem.
Jeremiasza 48  2 Nie ma już sławy Moabu, w Cheszbon obmyślają przeciw niemu zgubę: "Chodźmy, wytępmy go spośród narodów!" Także ty, Madmen, ulegniesz zagładzie — za tobą pójdzie miecz.
Jeremiasza 48  3 Słuchaj! Krzyk z Choronaim, spustoszenie i wielka klęska.
Jeremiasza 48  4 "Moab jest pokonany!" Słychać krzyk aż do Soar.
Jeremiasza 48  5 Droga górska do Luchit, wchodzą nią wśród płaczu. Na stromej drodze z Choronaim słychać okrzyk klęski:
Jeremiasza 48  6 "Uciekajcie! Ratujcie swe życie! Stańcie się jak tamaryszek na pustyni!"
Jeremiasza 48  7 Tak, ponieważ pokładałaś ufność w swych twierdzach i w swych skarbach, będziesz także ty zdobyta. Kemosz pójdzie na wygnanie wraz ze swymi kapłanami i przywódcami.
Jeremiasza 48  8 Niszczyciel przyjdzie do każdego miasta, żadne miasto nie ocaleje. Ulegnie spustoszeniu Dolina i zostanie zniszczona Równina, jak to zapowiedział Jahwe.
Jeremiasza 48  9 Dajcie skrzydła Moabowi, by szybko uleciał. Miasta jego zostaną spustoszone, tak że nikt w nich nie zamieszka.
Jeremiasza 48 10 Przeklęty ten, co wypełnia dzieło Jahwe niedbale! Przeklęty ten, który swój miecz powstrzymuje od krwi!
Jeremiasza 48 11 Moab się cieszył spokojem od swojej młodości, spoczywał bezpiecznie na swych drożdżach. Nie był przelewany z naczynia do naczynia ani nie szedł na wygnanie. Dlatego też zachował swój smak, a zapach jego nie uległ zmianie.
Jeremiasza 48 12 Dlatego więc nadchodzą dni — wyrocznia Jahwe — kiedy poślę piwnicznych i przeleją go, naczynia jego opróżnią, a dzbany jego potłuką.
Jeremiasza 48 13 I będzie się wstydzić Moab Kemosza, tak jak się dom Izraela wstydził Betel, w którym pokładał nadzieję.
Jeremiasza 48 14 Jak możesz mówić: "Jesteśmy bohaterami, prawdziwymi wojownikami?"
Jeremiasza 48 15 Niszczyciel Moabu nadchodzi ku niemu, najlepsi jego wojownicy schodzą na rzeź, wyrocznia Króla — Jahwe Zastępów ma On na imię.
Jeremiasza 48 16 Zbliżył się upadek Moabu, jego nieszczęście nadchodzi bardzo spiesznie.
Jeremiasza 48 17 Opłakujcie go wszyscy jego sąsiedzi i wszyscy, co znacie jego imię. Mówcie: "Jakże uległa złamaniu tak twarda laska? Różdżka tak wspaniała?"
Jeremiasza 48 18 Zejdź ze swej chwały i usiądź wśród spalonej ziemi, mieszkanko Dibonu! Nadszedł niszczyciel Moabu przeciw tobie, niszczy twoje twierdze.
Jeremiasza 48 19 Stań na drodze i wyglądaj, ty, co mieszkasz w Aroerze. Zapytaj uciekiniera i zbiega; powiedz: "Co się stało?"
Jeremiasza 48 20 Moab został okryty hańbą, albowiem się załamał! Wyjcie i krzyczcie, głoście nad Amonem, że Moab spustoszony!
Jeremiasza 48 21 Sąd nadchodzi na kraj Równiny, na Cholon, na Jahsa i na Mefaat,
Jeremiasza 48 22 na Dibon, na Nebo, na Bet-Diblataim,
Jeremiasza 48 23 na Kiriataim, na Bet-Gamul i na Bet-Meon,
Jeremiasza 48 24 na Kerijjot, na Bosra i na wszystkie miasta kraju Moabu, dalekie i bliskie.
Jeremiasza 48 25 Odcięty został róg Moabu, a ramię jego złamane, wyrocznia Jahwe.
Jeremiasza 48 26 Upójcie go, podniósł się bowiem przeciw Jahwe! Niech Moab upadnie w to, co zwymiotował, i stanie się pośmiewiskiem.
Jeremiasza 48 27 Czy może Izrael nie był dla ciebie przedmiotem drwin? Czy znalazłeś go, gdy cię okradał, że potrząsasz głową, ilekroć o nim mówisz?
Jeremiasza 48 28 Opuszczajcie miasta i mieszkajcie wśród skał, mieszkańcy Moabu, stańcie się podobni do gołębicy, która się gnieździ na ścianach gardzieli urwiska.
Jeremiasza 48 29 Słyszeliśmy o dumie Moabu, o wielkiej [jego] wyniosłości, o zarozumiałości jego i bucie, o chełpliwości oraz o pysze jego serca.
Jeremiasza 48 30 Znam dobrze jego zarozumiałość — wyrocznia Jahwe — nieprawdziwość jego mów, nieszczerość tego, co czynią.
Jeremiasza 48 31 Dlatego podnoszę lament nad Moabem i nad całym Moabem będę krzyczał, nad ludźmi z Kir-Cheres będę biadał.
Jeremiasza 48 32 Płaczę nad tobą bardziej niż nad Jazer, winnico Sibmy! Twoje odnogi sięgają aż do morza, dochodzą aż do Jazer. Na twoje jesienne zbiory i na twoje winobranie napadł niszczyciel.
Jeremiasza 48 33 Ustała radość i uciecha w sadzie i w ziemi Moab. Skończyło się wino w tłoczniach, nikt go nie wytłacza; pieśń radosna — nie jest już pieśnią wesela.
Jeremiasza 48 34 Podnosi się krzyk z Cheszbonu do Elale, aż do Jahas krzyczą, z Soar do Choronaim i do Eglat Szeliszijja. Nawet wody Nimrim stają się miejscem odludnym.
Jeremiasza 48 35 Sprawię, że nikt już nie będzie w Moabie — wyrocznia Jahwe — wynosił na wyżyny i składał ofiary swoim bogom.
Jeremiasza 48 36 Dlatego się też nad Moabem serce moje żali jak flet, moje serce nad ludźmi z Kir-Cheres żali się jak flet, gdyż całe zebrane dobro stracili.
Jeremiasza 48 37 Albowiem wszystkie głowy są ostrzyżone, każda broda obcięta, na wszystkich rękach są nacięcia, a na biodrach wory pokutne.
Jeremiasza 48 38 Na wszystkich dachach Moabu i na jego placach tylko powszechne narzekanie. Zmiażdżyłem bowiem Moab jak bezużyteczne naczynie — wyrocznia Jahwe.
Jeremiasza 48 39 Jak bardzo jest złamany! Narzekajcie! Jak haniebnie Moab uciekł! Stał się więc Moab urągowiskiem i postrachem wszystkich swych sąsiadów.
Jeremiasza 48 40 To bowiem mówi Jahwe: Oto się unosi jak orzeł i rozpościera swe skrzydła nad Moabem.
Jeremiasza 48 41 Miasta są zdobyte, twierdze zajęte, serce zaś dzielnych Moabu będzie dnia tego jak serce rodzącej kobiety.
Jeremiasza 48 42 Moab zostanie zniszczony, przestanie być narodem, bo się wynosił ponad Jahwe.
Jeremiasza 48 43 Popłoch, przepaść, pułapka — przyjdą na ciebie, co zamieszkujesz Moab — wyrocznia Jahwe.
Jeremiasza 48 44 Ten, co uniknie popłochu, wpadnie w przepaść; wydobywając się z przepaści zostanie schwytany w pułapkę. Naprawdę sprowadzę to na Moab, w roku ich kary — wyrocznia Jahwe.
Jeremiasza 48 45 W cieniu Cheszbonu się zatrzymają wycieńczeni uchodźcy; lecz ogień wyjdzie z Cheszbonu, a płomień z pola Gichon. Pochłonie on bok Moabu i czaszkę tych, co czynią wrzawę.
Jeremiasza 48 46 Biada tobie, Moabie ! Jesteś zgubiony, narodzie Kemosza, bo twoi synowie będą wzięci do niewoli, a córki twoje pójdą na wygnanie.
Jeremiasza 48 47 Zmienię jednak los Moabu w przyszłości — wyrocznia Jahwe. Dotąd sąd nad Moabem.

Jeremiasza 49  1 Ammonitach. To mówi Jahwe: Czy nie ma Izrael synów, czy nie ma spadkobierców? Dlaczego więc Milkom odziedziczył Gada, a jego naród mieszka w ich miastach?
Jeremiasza 49  2 Dlatego nadejdą dni — wyrocznia Jahwe — kiedy dam usłyszeć w Rabba Ammonitów okrzyk wojenny. Stanie się ono zwaliskiem gruzów, a jego osiedla pochłonie ogień. Wtedy Izrael przejmie dziedzictwo tych, co po nim odziedziczyli, mówi Jahwe.
Jeremiasza 49  3 Lamentuj, Cheszbonie, bo nadchodzi niszczyciel. Krzyczcie, osiedla Rabba, przepaszcie się pokutnymi worami, narzekajcie, biegajcie naokoło z nacięciami na ciele. Milkom bowiem musi iść na wygnanie wraz ze swymi kapłanami i przywódcami.
Jeremiasza 49  4 Dlaczego się chlubisz dolinami <twej urodzajnej doliny,> Córo buntownicza. Ufasz swoim zasobom, mówiąc: "Kto może nadejść przeciw mnie?"
Jeremiasza 49  5 Oto sprowadzę na ciebie przerażenie — wyrocznia Pana, Jahwe Zastępów — ze wszystkich stron. Rozproszycie się każdy w swoim kierunku; nie będzie nikogo, kto by zebrał rozproszonych.
Jeremiasza 49  6 Potem zmienię jednak los synów Ammona — wyrocznia Jahwe.
Jeremiasza 49  7 O Edomie. To mówi Jahwe Zastępów: Czy nie ma już mądrości w Temanie? Ustała już rada wśród roztropnych? Mądrość ich zwietrzała?
Jeremiasza 49  8 Uciekajcie, uchodźcie, ukryjcie się jak najgłębiej, mieszkańcy Dedanu. Sprowadzę bowiem na niego zagładę Ezawa, czas, w którym ich ukarzę.
Jeremiasza 49  9 Jeżeli dokonujący winobrania przyjdą do ciebie, nie pozostawią żadnej reszty; jeśli złodzieje w nocy — uczynią szkody do woli.
Jeremiasza 49 10 Bo Ja sam ogołocę Ezawa, ujawnię to, co dla niego najskrytsze, tak że nie będzie mógł się ukryć. Zagładzie ulegną jego potomkowie, jego bracia i jego sąsiedzi — i nie będzie już istniał.
Jeremiasza 49 11 Zostaw swe sieroty — Ja utrzymam je przy życiu; twoje wdowy niech we Mnie pokładają nadzieję.
Jeremiasza 49 12 To bowiem mówi Jahwe: Oto ci, co nie powinni pić kielicha, muszą go pić, tobie zaś ma ujść bezkarnie? Nie ujdzie ci bezkarnie: będziesz pił nieodzownie!
Jeremiasza 49 13 Przysięgam na siebie samego — wyrocznia Jahwe — że Bosra stanie się postrachem, pośmiewiskiem, pustkowiem i złorzeczeniem; wszystkie jej miasta pozostaną rumowiskiem na wieki.
Jeremiasza 49 14 Usłyszałem wieść od Jahwe, że zwiastun został wysłany między narody: "Zgromadźcie się i wyruszcie na niego! Szykujcie się do bitwy!"
Jeremiasza 49 15 Oto bowiem uczynię cię małym wśród narodów i wzgardzonym u ludzi.
Jeremiasza 49 16 Zwiodło cię to, co ci uchodziło — pycha twego serca — ty, który mieszkasz w rozpadlinach skalnych, trzymasz się szczytów pagórków. Gdybyś zbudował swe gniazdo wysoko jak orzeł, nawet stamtąd cię zrzucę — wyrocznia Jahwe.
Jeremiasza 49 17 Edom się stanie postrachem. Ktokolwiek będzie szedł tamtędy, popadnie w osłupienie i zagwiżdże nad wszystkimi jego klęskami.
Jeremiasza 49 18 Jak po zburzeniu Sodomy i Gomory oraz miast sąsiednich — mówi Jahwe — nikt nie będzie tam mieszkał i żaden człowiek nie osiedli się na tym miejscu.
Jeremiasza 49 19 Oto nadchodzi jak lew z gęstwiny nadjordańskiej  ku wiecznie zielonym pastwiskom. Tak, w mgnieniu oka zmuszę ich do ucieczki stamtąd, a swego wybrańca ustanowię nad nimi. Kto jest bowiem do Mnie podobny albo kto Mnie pozwie przed sąd? Który pasterz ostoi się wobec Mnie?
Jeremiasza 49 20 Dlatego posłuchajcie zamiarów Jahwe, jakie powziął co do Edomu, i jego planów, jakie postanowił co do mieszkańców Temanu: z całą pewnością zostaną wywleczone nawet najmniejsze owce; z całą pewnością pastwiska ich ogarnie zgroza na ich widok.
Jeremiasza 49 21 Na wieść o ich upadku zadrży ziemia, krzyk o tym rozlegnie się nad Morzem Czerwonym.
Jeremiasza 49 22 Oto jak orzeł wzlatuje i unosi się, rozpościera swe skrzydła nad Bosra. W dniu tym serce wojowników Edomu będzie jak serce rodzącej kobiety.
Jeremiasza 49 23 O Damaszku. Wstydem napełniły się Chamat i Arfad, bo usłyszały niepomyślną wieść. Są one wzburzone jak morze, pełne trwogi, nie mogą się opanować.
Jeremiasza 49 24 Damaszek jest bezsilny, gotowy do ucieczki, opanował go popłoch. Lęk i bóle go ogarniają niby rodzącą kobietę.
Jeremiasza 49 25 Jak bardzo jest opuszczone sławne miasto, miasto pełne wesela.
Jeremiasza 49 26 Dlatego jego młodzieńcy polegną na ulicach i wyginą tego dnia wszyscy jego wojownicy — wyrocznia Jahwe Zastępów.
Jeremiasza 49 27 Wzniecę pożar na murach Damaszku, by pochłonął pałace Ben Hadada.
Jeremiasza 49 28 O Kedar i królestwach Chasor, które pobił król babiloński, Nabuchodonozor. To mówi Jahwe: Dalej, maszerujcie na Kedar, zniszczcie synów Wschodu!
Jeremiasza 49 29 Zagrabią ich namioty i owce, skóry ich namiotów oraz wszystkie naczynia. Zabiorą im wielbłądy i zawołają nad nimi: "Trwoga dokoła!"
Jeremiasza 49 30 Uciekajcie, rozproszcie się spiesznie, ukryjcie się dobrze, mieszkańcy Chasor — wyrocznia Jahwe. I nie ma ani bram, ani zaworów — bo powziął przeciw wam postanowienie Nabuchodonozor, król babiloński, i żywi przeciw wam [złe] zamiary.
Jeremiasza 49 31 Dalej, wyruszmy przeciw beztroskiemu narodowi, który mieszka bezpiecznie — wyrocznia Jahwe — pędzi życie samotne.
Jeremiasza 49 32 Ich wielbłądy pójdą na łup, a liczne ich stada staną się zdobyczą. Rozproszę na cztery wiatry tych, co podcinają włosy na skroniach; ze wszystkich stron sprowadzę na nich nieszczęście — wyrocznia Jahwe.
Jeremiasza 49 33 Chasor stanie się siedliskiem szakali, pustkowiem na wieki. Nikt nie będzie tam mieszkał, ani się nie osiedli tam żaden człowiek.
Jeremiasza 49 34 Słowo Jahwe, które zostało skierowane do proroka Jeremiasza o Elamie na początku panowania Sedecjasza, króla judzkiego:
Jeremiasza 49 35 To mówi Jahwe Zastępów: Oto złamię łuk Elamu, źródło jego potęgi.
Jeremiasza 49 36 Sprowadzę na Elam cztery wiatry z czterech krańców nieba i rozproszę ich na wszystkie te wiatry, tak że nie będzie narodu, dokąd nie dotarliby rozproszeni Elamici.
Jeremiasza 49 37 Napełnię Elam trwogą wobec jego nieprzyjaciół, wobec tych, co nastają na jego życie. Sprowadzę na nich nieszczęście, żar mojego gniewu — wyrocznia Jahwe. Poślę za nimi miecz, aż ich wyniszczę.
Jeremiasza 49 38 Ustawię zaś swój tron w Elamie i usunę stamtąd króla i książąt — wyrocznia Jahwe.
Jeremiasza 49 39 W przyszłości jednak zmienię los Elamu — wyrocznia Jahwe.

Jeremiasza 50  1 Słowo, jakie powiedział Jahwe o Babilonii, o ziemi chaldejskiej, za pośrednictwem Jeremiasza proroka:
Jeremiasza 50  2 Ogłoście wśród narodów i obwieszczajcie! Wznieście znak i głoście! Bez obsłonek mówcie: "Babilon zdobyty! Bel pohańbiony! Merodak rozbity! Bóstwa ich są okryte hańbą, pokruszone zostały ich bałwany!"
Jeremiasza 50  3 Albowiem zbliża się przeciw niemu naród z północy, który zamieni jego kraj w pustynię. Nie będzie w nim nikt zamieszkiwał: od człowieka aż do zwierzęcia [wszyscy] uciekną i odejdą.
Jeremiasza 50  4 W owych dniach i w owym czasie — wyrocznia Jahwe — przyjdą synowie Izraela wraz z synami Judy. Będą szli nieustannie z płaczem, szukając swego Boga, Jahwe.
Jeremiasza 50  5 Będą się pytać o Syjon, zwrócą się na drogę ku niemu: "Chodźcie, połączmy się z Jahwe wiecznym Przymierzem, które nie ulegnie zapomnieniu".
Jeremiasza 50  6 Naród mój był trzodą zbłąkaną, ich pasterze zaprowadzili ją na górskie manowce; chodzili z góry na górę, zapomnieli o swym legowisku.
Jeremiasza 50  7 Każdy, kto ich spotkał, pożerał ich. Nieprzyjaciele ich mówili: "Nie popełniamy występku, bo zgrzeszyli przeciw Jahwe, pastwisku sprawiedliwości, nadziei ich przodków <Jahwe>".
Jeremiasza 50  8 Uciekajcie z Babilonu, uchodźcie z ziemi chaldejskiej, bądźcie jak barany na czele stada!
Jeremiasza 50  9 Oto bowiem wzbudzę i sprowadzę przeciw Babilonowi gromadę wielkich narodów; z ziemi północnej wystąpią zbrojnie przeciw niej, stamtąd ją zdobędą. Strzały ich są podobne do strzał wprawnego łucznika, żadna z nich nie wraca bezskutecznie.
Jeremiasza 50 10 Chaldeja zostanie wydana na grabież, nasycą się wszyscy, co ją złupią — wyrocznia Jahwe.
Jeremiasza 50 11 Tak, radujcie się, tak, cieszcie się, łupieżcy mojego dziedzictwa! Tak, skaczcie jak młócące jałowice i rżyjcie jak źrebaki.
Jeremiasza 50 12 Bardzo jest zhańbiona wasza matka i okryta wstydem wasza rodzicielka. Będzie ona ostatnią wśród narodów, pustynią, zeschłą ziemią i stepem.
Jeremiasza 50 13 Z powodu gniewu Jahwe pozostanie niezamieszkała, stanie się prawdziwą pustynią. Każdy, kto będzie przechodził obok Babilonu, zadziwi się wielce i zagwiżdże nad wszystkimi jego klęskami.
Jeremiasza 50 14 Rozstawcie się przeciw Babilonowi dokoła wszyscy, którzy napinacie łuki! Strzelajcie do niego, nie oszczędzajcie strzał, bo zgrzeszył przeciw Jahwe.
Jeremiasza 50 15 Podnieście wrzawę przeciw niemu dokoła! Poddał się. Runęły jego wieże obronne, przerwane zostały jego mury — taka jest zemsta Jahwe. Pomścijcie się nad nim! Postąpcie z nim tak, jak on postępował [z innymi]!
Jeremiasza 50 16 Wyniszczcie w Babilonie tych, co sieją, i tych, co chwytają za sierp w żniwa. W obliczu niszczycielskiego miecza każdy się zwróci do swego narodu, każdy uciekać będzie do swego kraju.
Jeremiasza 50 17 Zbłąkaną owcą był Izrael, lwy polowały na nią. Jako pierwszy pożerał go król asyryjski, teraz zaś jako ostatni, Nabuchodonozor, król babiloński, połamał mu kości.
Jeremiasza 50 18 Dlatego to mówi Jahwe Zastępów, Bóg Izraela: "Oto ukarzę króla babilońskiego i jego kraj tak jak ukarałem króla asyryjskiego.
Jeremiasza 50 19 Izraela zaś przyprowadzę znów do jego pastwisk i będzie się pasł na Karmelu i w Baszanie, a w górach Efraima i w Gileadzie się nasyci.
Jeremiasza 50 20 W owych dniach i w owym czasie — wyrocznia Jahwe — będą szukać winy Izraela, lecz jej nie będzie; grzechu Judy — ale go nie znajdą. Przebaczę bowiem tym, których zachowam przy życiu.
Jeremiasza 50 21 Wyrusz przeciw ziemi Meratajim i przeciw mieszkańcom Pekod! Zniszcz i wytęp — wyrocznia Jahwe. Uczyń wszystko, jak ci rozkazałem.
Jeremiasza 50 22 Wrzawa wojenna w kraju i wielka klęska.
Jeremiasza 50 23 Jakże jest pobity i złamany młot całej ziemi! Jakże się stał pustynią Babilon wśród narodów!
Jeremiasza 50 24 Zastawili na ciebie sidła i zostałeś w nie schwytany, Babilonie; ty zaś nie zauważyłeś tego. Znaleziono cię i pochwycono, boś wypowiedział wojnę przeciw Jahwe.
Jeremiasza 50 25 Jahwe otworzył swoją zbrojownię i wydobył narzędzia swego gniewu; dzieła musi dokonać Pan, Jahwe Zastępów, w kraju chaldejskim.
Jeremiasza 50 26 Chodźcie na niego z krańców [ziemi], otwórzcie jego spichlerze! Zgromadźcie go jak snopy, wyniszczcie go tak, by z niego nic nie pozostało!
Jeremiasza 50 27 Wybijcie wszystkie jego cielce, niech idą na rzeź! Biada im, nadszedł bowiem ich dzień, czas ich kary.
Jeremiasza 50 28 Uwaga! Uchodźcy i niedobitki z ziemi babilońskiej  ogłaszają na Syjonie pomstę Jahwe, naszego Boga, pomstę za Jego świątynię.
Jeremiasza 50 29 Zwołajcie łuczników przeciw Babilonowi! Wy wszyscy, co napinacie łuki, rozbijcie obóz dokoła niego, by nie miał możności ucieczki. Odpłaćcie mu stosownie do jego postępków; wszystko, co on czynił, uczyńcie i jemu. Albowiem był zuchwały wobec Jahwe, wobec Świętego u Izraela.
Jeremiasza 50 30 Dlatego padną jego młodzieńcy na jego placach, a tego dnia zginą wszyscy jego wojownicy — wyrocznia Jahwe.
Jeremiasza 50 31 Oto się zwracam ku tobie, zuchwalcze — wyrocznia Pana, Jahwe Zastępów — nadszedł bowiem twój dzień, czas kary na ciebie.
Jeremiasza 50 32 Potknie się zuchwalec i upadnie, nie będzie miał go kto podnieść. Podłożę ogień pod jego miasta, tak że pochłonie całą jego okolicę".
Jeremiasza 50 33 To mówi Jahwe Zastępów: Synowie Izraela cierpią ucisk, a wraz z nimi synowie Judy. Wszyscy, co ich uprowadzili w niewolę, ich zatrzymują, nie pozwalając im odejść.
Jeremiasza 50 34 Lecz ich oswobodziciel jest pełen mocy, Jego imię: Jahwe Zastępów, skutecznie będzie bronił ich sprawy. By zapewnić spokój ziemi, wprowadzi zamieszanie wśród mieszkańców Babilonu.
Jeremiasza 50 35 Miecz na Chaldejczyków — wyrocznia Jahwe — na mieszkańców Babilonu, na jego przywódców oraz na jego mędrców.
Jeremiasza 50 36 Miecz na jego wróżbitów, by ich ogarnęło szaleństwo. Miecz na jego wojowników, by ich ogarnął popłoch.
Jeremiasza 50 37 Miecz na jego konie i na jego rydwany i na całą mieszaninę narodów, która się w nim znajduje. Miecz na jego skarby, by zostały zagrabione.
Jeremiasza 50 38 Miecz na jego wody, by wyschły. Jest to bowiem kraj bożków, pysznią się swymi straszydłami.
Jeremiasza 50 39 Dlatego zamieszkają tam zwierzęta stepowe i szakale; obiorą sobie siedzibę strusie. Nie będzie on nigdy więcej zamieszkały, ani nikt tam nie osiądzie na wieki wieków.
Jeremiasza 50 40 Tak jak wtedy, gdy Bóg zburzył Sodomę i Gomorę i sąsiednie miasta — wyrocznia Jahwe — tak też nikt w nim nie będzie mieszkał, ani się nie osiedli w nim żaden człowiek.
Jeremiasza 50 41 Oto nadchodzi naród z północy, naród wielki i liczni królowie powstają z krańców ziemi.
Jeremiasza 50 42 Łuk i miecz trzymają w ręku, są okrutni i bez litości. Ich wrzawa jest jak szum morza, dosiadają koni. Jak jeden mąż gotowi są do walki przeciw tobie, Córo Babilonu!
Jeremiasza 50 43 Król babiloński usłyszał wieść o nich i opadły mu ręce, ogarnął go lęk, ból, niby rodzącą kobietę.
Jeremiasza 50 44 Oto nadchodzi jak lew z gęstwiny nadjordańskiej ku wiecznie zielonym pastwiskom. Tak, w mgnieniu oka wypędzę go stamtąd, a którego wybrałem, ustanowię nad nim. Kto jest bowiem do Mnie podobny? Albo kto Mnie pozwie przed sąd? Który to pasterz ostoi się wobec Mnie?
Jeremiasza 50 45 Dlatego posłuchajcie zamiarów Jahwe, jakie powziął wobec Babilonu, i planów, jakie powziął co do ziemi chaldejskiej. Z całą pewnością zostaną wywleczone nawet najmniejsze owce; z całą pewnością ich pastwiska ogarnie na ich widok zgroza.
Jeremiasza 50 46 Na wieść o upadku Babilonu zadrży ziemia, krzyk się o tym rozlegnie wśród narodów.

Jeremiasza 51  1 To mówi Jahwe: Oto sprowadzę na Babilon i na mieszkańców Chaldei niszczący wiatr.
Jeremiasza 51  2 Poślę do Babilonu tych, co przesiewają [zboże], i przesieją go, i spustoszą ziemię, bo się zewsząd zwrócą przeciw niemu w dniu klęski.
Jeremiasza 51  3 Niech żaden z łuczników nie napina swego łuku ani niech się nie przechwala swoim pancerzem! Nie oszczędzajcie jego młodzieży, zniszczcie całe jego wojsko!
Jeremiasza 51  4 Legną zabici w ziemi chaldejskiej, przebici na jej ulicach.
Jeremiasza 51  5 Bo nie owdowiał ani Izrael, ani Juda po swoim Bogu, Jahwe Zastępów. Kraj zaś ich jest przepełniony winą wobec Świętego u Izraela.
Jeremiasza 51  6 Uciekajcie ze środka Babilonu! Każdy niech ratuje swe życie! Nie gińcie z powodu jego grzechu! Nastał bowiem czas odwetu Jahwe, daje mu zapłatę za to, co uczynił.
Jeremiasza 51  7 Babilon był w ręku Jahwe złotym kielichem, upajającym całą ziemię. Jego wino piły wszystkie narody, dlatego w szał popadły.
Jeremiasza 51  8 Niespodziewanie upadł i załamał się Babilon; podnieście nad nim lament! Weźcie balsam na jego ranę, może odzyska zdrowie.
Jeremiasza 51  9 Staraliśmy się Babilon uzdrowić, lecz się nie dał wyleczyć. Porzućmy go! Niech każdy idzie do swej ziemi! Albowiem sąd nad nim dosięga nieba i aż w obłoki się wznosi.
Jeremiasza 51 10 Okazał Jahwe naszą sprawiedliwość. Chodźmy, głośmy na Syjonie dzieło Jahwe, Boga naszego!
Jeremiasza 51 11 Ostrzcie strzały, przygotowujcie tarcze! Jahwe pobudza ducha króla Medii, bo jego zamiary dotyczą zniszczenia Babilonu; jest to zemsta Jahwe, zemsta za Jego świątynię.
Jeremiasza 51 12 Podnieście znak przeciw murom Babilonu, wzmocnijcie straże! Postawcie posterunki, przygotujcie zasadzki! Jak bowiem postanowił Jahwe, tak wprowadza w czyn to, co ogłosił przeciw mieszkańcom Babilonu.
Jeremiasza 51 13 Ty, co mieszkasz nad wielkimi wodami, wielkie skarby posiadasz: nadszedł twój kres, dopełniła się twa miara.
Jeremiasza 51 14 Jahwe Zastępów przysiągł na swe imię: Nieodzownie napełnię ciebie ludźmi jak szarańczą i podniosą nad tobą okrzyk wojenny.
Jeremiasza 51 15 On uczynił ziemię swoją mocą, umocnił świat swoją mądrością i swoim rozumem rozpostarł niebo.
Jeremiasza 51 16 Na dźwięk Jego głosu huczą wody w niebie. On podnosi chmury z krańców ziemi, On czyni błyskawice, zapowiedzi deszczu, i wysyła wiatr z jego zbiorników.
Jeremiasza 51 17 Ograniczony pozostaje każdy człowiek bez wiedzy, wstydzić się musi bożka każdy złotnik. Bo podobizny, jakie odlał, są kłamstwem i nie ma w nich tchnienia.
Jeremiasza 51 18 Są one nicością, tworem śmiesznym, zginą w czasie obrachunku z nimi.
Jeremiasza 51 19 Nie takim jest dziedzictwo Jakuba. On bowiem ukształtował wszechświat. Izrael zaś jest szczepem Jego dziedzictwa, Jahwe Zastępów Jego imię.
Jeremiasza 51 20 Byłeś dla mnie młotem — narzędziem wojny. Miażdżyłem tobą narody, zagładę niosłem tobą królestwom.
Jeremiasza 51 21 Miażdżyłem tobą konia i jeźdźca, miażdżyłem tobą wóz i jego woźnicę.
Jeremiasza 51 22 Miażdżyłem tobą męża i kobietę, miażdżyłem tobą starca i dziecko, miażdżyłem tobą młodzieńca i dziewicę.
Jeremiasza 51 23 Miażdżyłem tobą pasterza i jego trzodę, miażdżyłem tobą rolnika i jego zaprzęg, miażdżyłem tobą rządców i kierowników.
Jeremiasza 51 24 Odpłacę Babilonowi i wszystkim mieszkańcom Chaldei za wszystko zło wyrządzone Syjonowi na waszych oczach — wyrocznia Jahwe.
Jeremiasza 51 25 Oto Ja do ciebie, góro zagłady — wyrocznia Jahwe — która wyniszczyłaś całą ziemię. Wyciągnę nad tobą rękę i zepchnę cię ze skały, czyniąc cię górą płonącą.
Jeremiasza 51 26 Nie będą brać z ciebie kamienia węgielnego ani kamienia pod fundament, ale będziesz opuszczona na wieki, wyrocznia Jahwe.
Jeremiasza 51 27 Wznieście znaki w kraju! Dmijcie w trąby wśród narodów! Do świętej wojny z nim przygotujcie narody! Zwołajcie przeciw niemu królestwo Ararat, Minni i Aszkenaz! Ustanówcie przeciw niemu dowódcę, każcie sprowadzić konie jak najeżoną szarańczę!
Jeremiasza 51 28 Do świętej wojny przeciw niemu przygotujcie narody, króla Medii, jego przywódców i wszystkich jego urzędników, całą ziemię, nad którą panuje.
Jeremiasza 51 29 Drży ziemia i dygoce, bo się wypełniły plany Jahwe na Babilonie, by obrócić ziemię babilońską w niezamieszkałe pustkowie.
Jeremiasza 51 30 Bohaterowie babilońscy odstąpili od walki, przebywają w warownych twierdzach. Wyczerpała się ich siła, stali się jak kobiety. Budynki jego uległy spaleniu, wyłamane zostały jego zasuwy.
Jeremiasza 51 31 Goniec zabiega drogę gońcowi, a posłaniec posłańcowi, by zawiadomić króla Babilonu, że zdobyte jest zewsząd jego miasto,
Jeremiasza 51 32 że brody są zajęte, umocnienia spalone ogniem, a wszyscy wojownicy przerażeni.
Jeremiasza 51 33 To bowiem mówi Jahwe Zastępów, Bóg Izraela: Córa Babilonu jest jak klepisko, kiedy je ubijają; już niedługo przyjdzie na nią czas żniwa.
Jeremiasza 51 34 Pożarł mnie i wyniszczył Nabuchodonozor, król babiloński, następnie porzucił jak puste naczynie. Niby smok mnie pochłonął, wypełnił swe wnętrzności moimi rozkoszami <wypędził mnie>.
Jeremiasza 51 35 Mój ucisk i moja nędza na Babilon! — powie Mieszkanka Syjonu. Krew moja na mieszkańców Chaldei! — powie Jerozolima.
Jeremiasza 51 36 Dlatego to mówi Jahwe: Oto Ja będę bronił twej sprawy, dopełnię twojej zemsty: każę wyschnąć jego morzu, a źródłu jego zaniknąć.
Jeremiasza 51 37 Babilon stanie się polem gruzów, siedliskiem szakali, przedmiotem zgrozy i drwin, pozbawionym mieszkańców.
Jeremiasza 51 38 Ryczą jak lwy w gromadzie, pomrukują niby młode lwiątka.
Jeremiasza 51 39 Na ich pożądliwość przygotuję im ucztę, upoję ich tak, że będą oszołomieni; zasną wiecznym snem, by się już nie przebudzić — wyrocznia Jahwe.
Jeremiasza 51 40 Sprowadzę ich na rzeź jak jagnięta, jak barany wraz z kozłami.
Jeremiasza 51 41 Jakże została zdobyta <Szeszak> i wzięta chluba całej ziemi? Jak się stał przedmiotem zgrozy Babilon wśród narodów?
Jeremiasza 51 42 Wezbrało na Babilon morze, pokryła go nawałnica bałwanów.
Jeremiasza 51 43 Stały się jego miasta pustynią, ziemią bezwodną i stepem, gdzie nikt nie mieszka, ani nie przechodzi tamtędy żaden człowiek.
Jeremiasza 51 44 Ukarzę Bela w Babilonie, wyrwę mu z paszczy, cokolwiek pochłonął. Narody nie będą napływać doń więcej, mur Babilonu musi upaść!
Jeremiasza 51 45 Wyjdź, mój narodzie, spośród niego! Każdy niech ratuje swe życie przed żarem gniewu Jahwe!
Jeremiasza 51 46 Nie upadajcie na duchu ani się lękajcie wieści roznoszonej po kraju. Jednego roku obiega ta wieść, po niej następnego roku wieść druga. Tymczasem w kraju gwałt panuje, władca zwraca się przeciw władcy.
Jeremiasza 51 47 Dlatego oto nadchodzą dni, kiedy ukarzę bożki Babilonu. Cały jego kraj okryje hańba, a wszyscy jego zabici będą leżeli w jego środku.
Jeremiasza 51 48 Wykrzyknie radośnie nad Babilonem niebo i ziemia i wszystko, co jest w nich. Z północy bowiem ciągną przeciw niemu niszczyciele — wyrocznia Jahwe.
Jeremiasza 51 49 Również Babilon musi upaść za poległych Izraela, tak jak padli za Babilon polegli z całego kraju.
Jeremiasza 51 50 W drogę, którzy ocaleliście od miecza, nie zatrzymujcie się! Choć oddaleni, wspominajcie Jahwe, a Jerozolima niech będzie w waszej pamięci.
Jeremiasza 51 51 "Zawstydzeni jesteśmy, bo usłyszeliśmy zniewagę, hańba okryła nasze oblicza, bo weszli obcy do świętych przybytków domu Jahwe".
Jeremiasza 51 52 Dlatego oto nadchodzą dni — wyrocznia Jahwe — kiedy ukarzę jego bożki, a w całym kraju będą jęczeć ranni.
Jeremiasza 51 53 Bo gdyby nawet aż do nieba wynosił się Babilon i gdyby niedostępną uczynił butną swą potęgę, mimo to wyjdą ode Mnie jego pustoszyciele — wyrocznia Jahwe.
Jeremiasza 51 54 Słuchaj! Krzyk się rozlega z Babilonu i wielkie nieszczęście z ziemi chaldejskiej.
Jeremiasza 51 55 Bo Jahwe pustoszy Babilon, sprawia, że znika zeń głośne wołanie. Huczą ich fale jak wielkie wody, rozlega się łoskot ich głosu.
Jeremiasza 51 56 Albowiem niszczyciel ciągnie na Babilon: jego bohaterowie zostaną pojmani, połamane ich łuki. Tak, Jahwe jest Bogiem odpłaty, odpłaca niezawodnie.
Jeremiasza 51 57 Upoję ich przywódców i mędrców, jego rządców, urzędników i bohaterów; zapadną w wieczny sen, tak że się nie zbudzą — wyrocznia Króla, na imię Mu Jahwe Zastępów.
Jeremiasza 51 58 To mówi Jahwe Zastępów: Obszerny mur Babilonu zwali się doszczętnie. Wysokie jego bramy spłoną w ogniu. Na próżno więc trudzą się narody, na pastwę ognia wysilają się ludy.
Jeremiasza 51 59 Polecenie, jakie powierzył prorok Jeremiasz Serajaszowi, synowi Neriasza, synowi Machsejasza, gdy się ten udawał z królem judzkim Sedecjaszem do Babilonu w czwartym roku jego panowania; Serajasz był głównym kwatermistrzem.
Jeremiasza 51 60 Opisał zaś Jeremiasz w jednej księdze całe nieszczęście, jakie miało przyjść na Babilon, mianowicie wszystkie przepowiednie spisane przeciw Babilonowi.
Jeremiasza 51 61 Jeremiasz powiedział do Serajasza: "Gdy przybędziesz do Babilonu, postaraj się przeczytać publicznie wszystkie te słowa.
Jeremiasza 51 62 Powiesz zaś: Jahwe, Ty zapowiedziałeś o tym miejscu, że je zniszczysz, tak że zostanie bez mieszkańców, bez ludzi i bez bydła; pozostanie pustkowiem na wieki.
Jeremiasza 51 63 Gdy skończysz czytać tę księgę, przymocujesz do niej kamień i wrzucisz ją do Eufratu,
Jeremiasza 51 64 mówiąc: Tak niech utonie Babilon, by już nie podniósł się z nieszczęścia, jakie na niego ześlę". Dotąd słowa Jeremiasza.

Jeremiasza 52  1 W chwili objęcia rządów Sedecjasz miał dwadzieścia jeden lat i rządził jedenaście lat w Jerozolimie. Matce jego było na imię Chamutal — córka Jeremiasza z Libny.
Jeremiasza 52  2 Postępował on źle w oczach Jahwe, zupełnie podobnie, jak to czynił Jojakim.
Jeremiasza 52  3 Prawdziwie z powodu gniewu Jahwe spotkało to Jerozolimę i Judę, że Sedecjasz zbuntował się przeciw królowi babilońskiemu.
Jeremiasza 52  4 W dziewiątym roku jego panowania, dziesiątego miesiąca i dziesiątego dnia przybył król babiloński Nabuchodonozor wraz z całym swym wojskiem przeciw Jerozolimie i obiegł ją, budując dokoła niej wały oblężnicze.
Jeremiasza 52  5 Miasto było oblężone aż do jedenastego roku króla Sedecjasza.
Jeremiasza 52  6 W czwartym zaś miesiącu, dziewiątego dnia, kiedy głód srożył się w mieście i nie było już chleba dla ludu kraju,
Jeremiasza 52  7 uczyniono wyłom w mieście. Wszyscy wojownicy uciekli z miasta nocą przez bramę między podwójnym murem powyżej ogrodów królewskich; Chaldejczycy zaś znajdowali się dokoła miasta. Wyszli więc drogą prowadzącą ku Arabie.
Jeremiasza 52  8 Wojsko chaldejskie ścigało króla i dopędziło Sedecjasza na stepie Jerycha; całe zaś jego wojsko opuściło go, idąc w rozsypkę.
Jeremiasza 52  9 Pojmali więc króla i zaprowadzili go do Ribla w kraju Chamat, do króla babilońskiego, który wydał na niego wyrok.
Jeremiasza 52 10 Król babiloński kazał zamordować synów Sedecjasza na jego oczach, a także wszystkich przywódców judzkich kazał zabić w Ribla.
Jeremiasza 52 11 Następnie wyłupił oczy Sedecjaszowi i kazał go zakuć w podwójne spiżowe kajdany. Potem uprowadził go król babiloński do Babilonu i wtrącił do więzienia aż do dnia jego śmierci.
Jeremiasza 52 12 W piątym zaś miesiącu dnia dziesiątego miesiąca — był to dziewiętnasty rok króla babilońskiego Nabuchodonozora — wkroczył do Jerozolimy Nebuzaradan, dowódca straży przybocznej, sprawujący służbę przy królu,
Jeremiasza 52 13 i spalił świątynię Jahwe i pałac królewski oraz wszystkie wielkie domy.
Jeremiasza 52 14 Całe zaś wojsko chaldejskie, które było z dowódcą straży przybocznej, zburzyło cały mur dokoła Jerozolimy.
Jeremiasza 52 15 Część ubogiej ludności, resztę ludu pozostałego w mieście oraz pozostałych rzemieślników dowódca straży przybocznej Nebuzaradan uprowadził do niewoli.
Jeremiasza 52 16 Spośród ubogiej ludności kraju dowódca straży przybocznej Nebuzaradan pozostawił niektórych jako uprawiających winnice i rolników.
Jeremiasza 52 17 Chaldejczycy połamali kolumny spiżowe, które były w świątyni, podstawy i "morze" spiżowe w świątyni, a cały spiż wywieźli do Babilonu.
Jeremiasza 52 18 Wzięli także kotły, łopatki, nożyce [do oczyszczania lamp], kropielnice, czasze oraz wszystkie przedmioty spiżowe, używane przy sprawowaniu kultu.
Jeremiasza 52 19 Nadto zabrał dowódca straży patery, popielnice, kropielnice, kotły, świeczniki, czasze i kubki, cokolwiek było szczerozłote lub ze srebra.
Jeremiasza 52 20 Nie można było zważyć spiżu z tych wszystkich przedmiotów: z dwóch kolumn jednego "morza", dwunastu spiżowych wołów pod "morzem" i podstaw, jakie kazał dla świątyni zrobić król Salomon.
Jeremiasza 52 21 Kolumny miały osiemnaście łokci wysokości każda, a sznur dwunastołokciowy mógł ją opasać; gruba na cztery palce, [w środku] była pusta.
Jeremiasza 52 22 Na niej była głowica spiżowa, a wysokość jednej głowicy wynosiła pięć łokci, a sieć i jabłka granatu były rozmieszczone dokoła głowicy, wszystko ze spiżu. Podobnie było przy drugiej kolumnie: osiem jabłek granatu na jeden łokieć, dwanaście zaś łokci.
Jeremiasza 52 23 Było więc dziewięćdziesiąt sześć jabłek granatu rozmieszczonych wzdłuż; razem mieściło się dokoła na sieci sto jabłek granatu.
Jeremiasza 52 24 Dowódca straży przybocznej pojmał najwyższego kapłana Serajasza, kapłana [jego] zastępcę Sefaniasza oraz trzech stróżów progu.
Jeremiasza 52 25 Z miasta zaś pojmał jednego dworzanina, który był dowódcą wojskowym, siedmiu ludzi spośród najbliższego otoczenia króla, których znaleziono w mieście, pisarza dowódcy wojskowego, sporządzającego spis ludności kraju, oraz sześćdziesięciu spośród prostej ludności, przebywającej w obrębie miasta.
Jeremiasza 52 26 Nebuzaradan, dowódca straży przybocznej, pojmał ich i zaprowadził do króla babilońskiego do Ribla.
Jeremiasza 52 27 Król babiloński kazał ich zabić, i zamordowano ich w Ribla, w kraju Chamat. Wówczas uprowadzono Judę do niewoli, z dala od własnego kraju.
Jeremiasza 52 28 Ludności zaś, jaką nakazał Nabuchodonozor uprowadzić do niewoli, było w siódmym roku trzy tysiące dwudziestu trzech mieszkańców Judy,
Jeremiasza 52 29 w osiemnastym roku Nabuchodonozora osiemset trzydzieści dwie osoby z Jerozolimy,
Jeremiasza 52 30 w roku dwudziestym trzecim Nabuchodonozora dowódca straży przybocznej Nebuzaradan uprowadził do niewoli spośród mieszkańców Judy siedemset czterdzieści pięć osób. Razem więc było cztery tysiące sześćset osób.
Jeremiasza 52 31 W trzydziestym siódmym roku po uprowadzeniu do niewoli Jechoniasza, króla judzkiego, dwudziestego piątego dnia miesiąca, Ewil Merodak, król babiloński, w roku objęcia rządów ułaskawił Jechoniasza, króla judzkiego, i kazał go wyprowadzić z więzienia.
Jeremiasza 52 32 Rozmawiał z nim łaskawie i wyniósł jego tron ponad tron królów, którzy przebywali z nim w Babilonie.
Jeremiasza 52 33 Zdjął więc Jechoniasz swoje szaty więzienne i jadał zawsze u króla przez wszystkie dni jego życia.
Jeremiasza 52 34 Król babiloński zapewnił mu stałe utrzymanie, dzień po dniu przez cały czas jego życia aż do śmierci.

Lamentacje 1  1 Alef.   Ach! Jakże zostało samotne miasto tak ludne, jak. gdyby wdową się stała przodująca wśród ludów, władczyni nad okręgami cierpi wyzysk niewolnej.
Lamentacje 1  2 Bet.  Płacze, płacze wśród nocy, na policzkach jej łzy, a nikt jej nie pociesza spośród wszystkich przyjaciół; zdradzili ją wszyscy najbliżsi i stali się wrogami.
Lamentacje 1  3 Gimel.  Wygnańcem jest Juda przez nędzę i ciężką niedolę, mieszka pomiędzy ludami, nie zaznał spoczynku; dosięgli go wszyscy prześladowcy pośród ucisku.
Lamentacje 1  4 Dalet.  Drogi Syjonu w żałobie, nikt nie spieszy na jego święta; wszystkie jego bramy bezludne, kapłani wzdychają, dziewice znękane, on sam pogrążony w goryczy.
Lamentacje 1  5 He.  Wszyscy jego ciemięzcy są górą, szczęśliwi są jego wrogowie, albowiem zasmucił go Jahwe za mnóstwo jego grzechów, dzieci poszły w niewolę [gnane] przed ciemięzcą.
Lamentacje 1  6 Waw.  Opuściło Córę Syjonu całe jej dostojeństwo; przywódcy jej niby jelenie, co paszy nie mają i bezsilnie się wloką przed łowcą.
Lamentacje 1  7 Zain.  Jerozolima wspomina dni tułaczki i biedy: <wszystkie cenne dobra, z dawna posiadane,> jak naród wpadł w ręce wroga, i nikt mu nie pomógł; ciemięzcy patrząc szydzili z jej zniszczenia.
Lamentacje 1  8 Chet.  Jerozolima ciężko zgrzeszyła, stąd budzi odrazę, kto cenił ją — [teraz] nią gardzi, gdyż widać jej nagość; ona również wzdycha i chce się wycofać.
Lamentacje 1  9 Tet.  W fałdach jej sukni plugastwo : niepomna była przyszłości, wielce ją poniżono, nikt nie spieszy z pociechą: "Spojrzyj na nędzę mą, Jahwe, bo wróg bierze górę".
Lamentacje 1 10 Jod.  Ciemięzca rękę wyciągnął po wszystkie jej skarby, a ona patrzyła na pogan, jak do świątyni wtargnęli, choć im zakaz wydałeś, iż nie wejdą do twego zgromadzenia.
Lamentacje 1 11 Kaf.  Jęczy cały jej lud, szukając chleba, na żywność swoje skarby wydali, by siły przywrócić: "Wejrzyj, przypatrz się, Jahwe, jak mnie znieważono".
Lamentacje 1 12 Lamed.  Wszyscy, co drogą zdążacie, przyjrzyjcie się, patrzcie, czy jest boleść podobna do tej, co mnie przytłacza, którą doświadczył mnie Jahwe, gdy gniewem wybuchnął.
Lamentacje 1 13 Mem.  Zesłał ogień z wysoka, kazał mu wejść w moje kości, zastawił sieć na me nogi, sprawił, że się cofnęłam; uczynił mnie spustoszoną, cierpiącą dzień cały.
Lamentacje 1 14 Nun.  Ciężkie brzemię mych grzechów ręką Jego związanych przygniata mi szyję, mocą moją chwieje: Pan wydał mnie w ręce, którym nie zdołam się wymknąć.
Lamentacje 1 15 Samek.  Odtrącił Pan ode mnie wszystkich walecznych, zgromadzenie przeciwko mnie zwołał, by zniszczyć moją młodzież; Pan jak w tłoczni podeptał Dziewicę, Córę Judy.
Lamentacje 1 16 Ain.  Oto dlaczego płaczę, oko me łzy wylewa; Pocieszyciel daleko ode mnie, Ten, co by mi życie przywrócił; straceni są moi synowie, gdyż wróg był potężny.
Lamentacje 1 17 Pe.  Wyciągnął Syjon swe ręce — nikt go nie pociesza; Jahwe nasłał na Jakuba sąsiadów ciemięzców. Stała się Jerozolima ohydną w ich rękach.
Lamentacje 1 18 Sade.   Sprawiedliwym okazał się Jahwe, gdyż wzgardziłam Jego słowami — słuchajcie, wszystkie narody, na ból mój popatrzcie — dziewice i moi młodzieńcy poszli w niewolę.
Lamentacje 1 19 Kof.  Wzywałam swoich przyjaciół, a oni mnie zdradzili; moi kapłani i starsi zginęli w mieście, kiedy szukali żywności, by życie ratować.
Lamentacje 1 20 Resz.  Spójrz, Jahwe, bo jestem w ucisku, drgają me trzewia, ściska się we mnie serce, bo byłam oporna. Na ulicy miecz się sroży, a w domu — śmierć.
Lamentacje 1 21 Szin.  Słyszano, że wzdycham, lecz nikt nie pociesza, wszyscy wrogowie na wieść o nieszczęściu cieszą się, żeś Ty to uczynił. Sprowadź dzień zapowiedziany, by los mój ich spotkał!
Lamentacje 1 22 Taw.  Cała ich złość niech stanie przed Tobą racz z nimi postąpić, podobnie jak ze mną postąpiłeś za wszystkie me grzechy; bo liczne są moje udręki, i serce me choruje.

Lamentacje 2  1 Alef.  Ach! Jak zaciemnił gniew Pana Córę Syjonu, strącił z nieba na ziemię chwałę Izraela, nie wspomniał na podnóżek swych nóg w dzień swego gniewu.
Lamentacje 2  2 Bet.  Zburzył Pan bez litości wszystkie siedziby Jakuba; wywrócił w swej zapalczywości twierdze Córy Judy, rzucił o ziemię, zbezcześcił królestwo i możnych.
Lamentacje 2  3 Gimel.  Złamał w przypływie gniewu wszelką moc Izraela, cofnął swoją prawicę od nieprzyjaciela; w Jakubie rozniecił pożar, co [wszystko] wokół trawi.
Lamentacje 2  4 Dalet.  Jak wróg swój łuk naciągnął, prawicę umocnił i zabił jak nieprzyjaciel wszystkich, co oczy radują, w namiocie Córy Syjonu wybuchnął gniewem jak ogniem.
Lamentacje 2  5 He.  Pan stał się podobny do wroga: starł Izraela, wszystkie budowle poburzył, poniszczył baszty, pomnożył u Córy Judy skargi po skargach.
Lamentacje 2  6 Waw.  Zrujnował swój namiot jak ogród, przybytek swój zburzył. Na Syjonie Jahwe skazał na niepamięć zgromadzenie i szabat. W karzącym gniewie odtrącił kapłana i króla.
Lamentacje 2  7 Zain.  Pan swym ołtarzem pogardził, pozbawił czci świątynię, wydał w ręce nieprzyjaciół mury jej warowni. Podnieśli krzyk w domu Jahwe jak w dzień uroczysty.
Lamentacje 2  8 Chet.  Postanowił Jahwe wywrócić szańce Córy Syjonu, wyciągnął sznur [mierniczy], nie cofnął rąk od zniszczenia, przedmurze i mur pogrążył w żałobie: pospołu one padają.
Lamentacje 2  9 Tet.  Bramy runęły na ziemię; połamał, pokruszył zawory; jej król i książęta u pogan, nie ma już Prawa, nawet prorocy nie mają widzenia od Jahwe.
Lamentacje 2 10 Jod.  Usiedli na ziemi w milczeniu starsi Córy Syjonu, prochem głowy posypali, przywdziali wory; skłoniły głowy ku ziemi dziewice jerozolimskie.
Lamentacje 2 11 Kaf.  Wzrok utraciłem od płaczu, drgają me trzewia, żółć się wylała na ziemię przez klęskę Córy mego ludu, gdy słabło niemowlę i dziecię na placach miasta.
Lamentacje 2 12 Lamed.  Do matek swoich mówiły: "Gdzie żywność <i wino>?" Padały jak ciężko ranione na placach miasta, gdy uchodziło z nich życie na łonie ich matek.
Lamentacje 2 13 Mem.  Jak cię pocieszyć? Z czym porównać? Córo Jeruzalem! Co ci przyrównać, by cię pocieszyć? Dziewico, Córo Syjonu. Gdyż zagłada twoja wielka jak morze. Któż cię uleczy?
Lamentacje 2 14 Nun.  Prorocy twoi miewali dla ciebie widzenia próżne i marne, nie odsłonili twojej złości, by od wygnania cię ustrzec; miewali dla ciebie widzenia zwodnicze i próżne.
Lamentacje 2 15 Samek.  W dłonie klaszczą nad tobą, wszyscy, co drogą przechodzą, gwiżdżą i kiwają głowami nad Córą Jeruzalem: "Więc to ma być Miasto, cud piękna, radość całego świata?"
Lamentacje 2 16 Pe.  Rozwarli na ciebie swe usta wszyscy twoi wrogowie; gwizdali, zgrzytali zębami. "Pochłonęliśmy <je> — rzekli — oto jest dzień upragniony. Osiągnęliśmy go, widzimy".
Lamentacje 2 17 Ain.  Uczynił Jahwe, co postanowił, wypełnił swą groźbę, zapowiedzianą w dniach dawnych: bez litości obalił, rozweselił wroga nad tobą, wywyższył moc twych ciemięzców.
Lamentacje 2 18 Sade.  Wołaj sercem do Pana, Dziewico, Córo Syjonu; niech łzy twe płyną jak rzeka we dnie i w nocy; nie dawaj sobie wytchnienia, niech źrenica twego oka nie zna spoczynku!
Lamentacje 2 19 Kof.  Powstań, wołaj po nocy do straży porannej, wylewaj swe serce jak wodę przed Pańskim obliczem, podnoś do Niego swe ręce o życie twoich niemowląt, <które padały z głodu na rogach wszystkich ulic>.
Lamentacje 2 20 Resz.  Spojrzyj, Jahwe, i rozważ, komuś tak kiedy uczynił: Czy kobiety mają jeść owoc swego łona — pieszczone niemowlęta? Czy w świątyni Pańskiej ma się zabijać kapłana i proroka?
Lamentacje 2 21 Szin.  Legli w prochu ulicy: chłopiec i starzec, moje dziewice i moi młodzieńcy padli od miecza; zabiłeś ich w dniu swego gniewu, zgładziłeś bez litości.
Lamentacje 2 22 Taw.  Zwołałeś jak gdyby na święto wszystkie me trwogi dokoła. Nikt się w dniu gniewu Jahwe nie ostał, nie umknął: tych, co pieściłam, chowałam, wróg mój wygładził.

Lamentacje 3  1 Alef.   Jam człowiek, co zaznał boleści pod rózgą Jego gniewu;
Lamentacje 3  2 On mnie prowadził, iść kazał w ciemnościach, a nie w świetle,
Lamentacje 3  3 przeciwko mnie jednemu cały dzień zwracał swą rękę.
Lamentacje 3  4 Bet.  Zniszczył me ciało i skórę, połamał moje kości,
Lamentacje 3  5 osaczył mnie i nagromadził wokół jadu i goryczy;
Lamentacje 3  6 ciemność mi dał na mieszkanie tak jak umarłym na wieki.
Lamentacje 3  7 Gimel.  Opasał mnie murem, nie wyjdę, obciążył moje kajdany.
Lamentacje 3  8 Nawet gdy krzyczę i wołam, On tłumi moje błaganie;
Lamentacje 3  9 głazami zagrodził mi drogi, a ścieżki moje poplątał.
Lamentacje 3 10 Dalet.  On dla mnie niedźwiedziem na czatach i lwem w kryjówce;
Lamentacje 3 11 sprowadził mnie z drogi i zmiażdżył, porzucił mnie w nędzy;
Lamentacje 3 12 łuk swój napiął i uczynił ze mnie cel dla swej strzały.
Lamentacje 3 13 He.   Sprawił, że tkwią w moich nerkach strzały Jego kołczanu;
Lamentacje 3 14 drwią ze mnie wszystkie narody: jam stale treścią ich pieśni,
Lamentacje 3 15 On mnie nasycił goryczą, piołunem napoił.
Lamentacje 3 16 Waw.  Połamał mi zęby na żwirze, pogrążył mnie w popiół.
Lamentacje 3 17 Pozbawiłeś mą duszę spokoju, zapomniałem o szczęściu.
Lamentacje 3 18 I rzekłem: "Przepadła moc moja i ufność moja w Jahwe".
Lamentacje 3 19 Zain.  Wspomnienie udręki i nędzy — to piołun i trucizna,
Lamentacje 3 20 stale wspomina, rozważa we mnie dusza.
Lamentacje 3 21 Biorę to sobie do serca, dlatego też ufam:
Lamentacje 3 22 Chet.  Nie wyczerpała się litość Jahwe, miłość nie zgasła.
Lamentacje 3 23 Jest nowa i świeża co rano: ogromna Twa wierność.
Lamentacje 3 24 "Działem mym Jahwe" — mówi moja dusza, dlatego czekam na Niego.
Lamentacje 3 25 Tet.  Dobry jest Jahwe dla ufnych, dla duszy, która Go szuka.
Lamentacje 3 26 Dobrze jest czekać w milczeniu ratunku od Jahwe.
Lamentacje 3 27 Dobrze dla męża, gdy dźwiga jarzmo w swojej młodości.
Lamentacje 3 28 Jod.  Niech siedzi samotny w milczeniu, gdy On na niego je włożył.
Lamentacje 3 29 Niech usta pogrąży w prochu. A może jest jeszcze nadzieja?
Lamentacje 3 30 Bijącemu niech nadstawi policzka, niechaj nasyci się hańbą.
Lamentacje 3 31 Kaf.  Bo nie jest zamiarem Pana odtrącić na wieki...
Lamentacje 3 32 Gdyż jeśli uniży, ma litość w dobroci swej niezmiernej;
Lamentacje 3 33 niechętnie przecież poniża i uciska synów ludzkich.
Lamentacje 3 34 Lamed.  Gdy pod nogami się depcze wszystkich jeńców kraju —
Lamentacje 3 35 gdy prawa ludzkie się łamie w obliczu Najwyższego,
Lamentacje 3 36 gdy gnębi się w sądzie człowieka — czyż Pan tego nie dostrzega?
Lamentacje 3 37 Mem.  Któż rzekł i stało się, gdy Pan nie nakazał?
Lamentacje 3 38 Czyż nie pochodzi z ust Najwyższego i niedola, i szczęście?
Lamentacje 3 39 Czemu się skarży człowiek żyjący? Mąż — na [karę za] grzechy?
Lamentacje 3 40 Nun.  Rozważmy, oceńmy swe drogi, powróćmy do Jahwe;
Lamentacje 3 41 wraz z dłońmi wznieśmy i serca do Boga w niebiosach;
Lamentacje 3 42 myśmy grzesznicy — odstępcy: A Ty nie przebaczyłeś.
Lamentacje 3 43 Samek.  Odziałeś się w gniew, by nas ścigać, zabijałeś, nie miałeś litości.
Lamentacje 3 44 Ukryłeś się za obłokiem, by prośba nie doszła.
Lamentacje 3 45 Uczyniłeś z nas śmieci, plugastwo pomiędzy ludami.
Lamentacje 3 46 Pe.  Rozwarli na nas swe usta wszyscy nieprzyjaciele —
Lamentacje 3 47 naszym działem trwoga i pułapka, ruina i zniszczenie.
Lamentacje 3 48 Strumienie łez płyną mi z oczu nad zniszczeniem Córy mego ludu.
Lamentacje 3 49 Ain.  Nie ustaje w płaczu me oko, bo nie ma ulgi,
Lamentacje 3 50 póki nie spojrzy i nie zobaczy Jahwe z niebios.
Lamentacje 3 51 Oko me sprawia ból mojej duszy za córki mojego miasta.
Lamentacje 3 52 Sade.  Łowili mnie stale jak ptaka — niesłusznie prześladujący;
Lamentacje 3 53 w jamie chcieli mnie zniszczyć: rzucali na mnie kamienie;
Lamentacje 3 54 wody wezbrały ponad moją głowę: rzekłem: "Jestem zgubiony.
Lamentacje 3 55 Kof.  Wzywałem imienia Twego, o Jahwe, z przepastnej jamy,
Lamentacje 3 56 słyszałeś mój krzyk: "Nie zatykaj uszu na moją prośbę".
Lamentacje 3 57 Zbliżyłeś się w dniu, gdy Cię wzywałem, rzekłeś — "Nie bój się".
Lamentacje 3 58 Resz.  <Już kiedyś>,  Panie,  obroniłeś  mą sprawę, ocaliłeś mi życie;
Lamentacje 3 59 Jahwe, Ty widzisz mą krzywdę, sprawę mą rozsądź.
Lamentacje 3 60 Ty widzisz całą ich żądzę zemsty, wszystko, co przeciw mnie knują.
Lamentacje 3 61 Szin.  Ty słyszysz obelgi ich, Jahwe, wszystko, co przeciw mnie knują;
Lamentacje 3 62 podstępne słowa mych wrogów, cały dzień godzą we mnie;
Lamentacje 3 63 popatrz, czy siedzą, czy stoją, ja jestem treścią ich pieśni.
Lamentacje 3 64 Taw.  Oddaj im, Jahwe, zapłatę według uczynków ich rąk:
Lamentacje 3 65 Ześlij ślepotę na ich serca i na nich Twoje przekleństwo.
Lamentacje 3 66 Dopędź ich gniewem i wyniszcz spod niebios <Twoich>, o Jahwe!

Lamentacje 4  1 Alef.   Ach! Jakże sczerniało złoto, zmieniło się złoto najczystsze! Rozrzucone są święte kamienie po rogach wszystkich ulic
Lamentacje 4  2 Bet.  Szlachetni synowie Syjonu, cenieni jak czyste złoto — jakże są poczytani za garnki z gliny -robotę rąk garncarza.
Lamentacje 4  3 Gimel.  Nawet szakale pierś dają i karmią swoje młode; a Córa Narodu okrutna jak struś na pustyni.
Lamentacje 4  4 Dalet.  Przysechł język ssącego w pragnieniu do podniebienia, maleństwa o chleb błagały — a nie było, kto by im łamał.
Lamentacje 4  5 He.  Ci, co jadali przysmaki, mdleli na ulicach, a strojni niegdyś w purpurę, obrali leże na gnoju.
Lamentacje 4  6 Waw.  Wyrósł grzech Córy mojego ludu nad zbrodnię Sodomy, co padła w jednej chwili, chociaż nie tknięta rękami.
Lamentacje 4  7 Zain.  Jej młodzieńcy nad śnieg jaśniejsi i bielsi od mleka, ciałem czerwieńsi nad koral, wyglądali jak szafir.
Lamentacje 4  8 Chet.  Pociemniał ich wygląd na węgiel, na ulicy nie można ich poznać, przylgnęła ich skóra do kości, wyschła jak drewno.
Lamentacje 4  9 Tet.  Szczęśliwsi mieczem zabici niż ci, co pomarli z głodu, którzy ginęli bezsilni z braku płodów pola.
Lamentacje 4 10 Jod.  Ręce czułych kobiet gotowały swe dzieci. Były pokarmem w czas klęski Córy mojego ludu.
Lamentacje 4 11 Kaf.  Dopełnił Jahwe swej zapalczywości, wylał żar swego gniewu; na Syjonie rozpalił płomień, by strawił jego fundamenty.
Lamentacje 4 12 Lamed.  Nie wierzyli królowie świata i nikt z mieszkańców ziemi, że ciemięzca i wróg się wedrze do bram Jerozolimy.
Lamentacje 4 13 Mem.  Z powodu grzechów jej proroków i przestępstw jej kapłanów, którzy w jej środku rozlali krew sprawiedliwych,
Lamentacje 4 14 Nun.  po ulicach błądzili jak ślepi, krwią obryzgani; tak iż nie można było dotknąć ich ubrań.
Lamentacje 4 15 Samek.  "Uciekać!", wołano, "Nieczysty!" "Uciekać!", "Nie tykać!" Gdy uciekli, błądzili wśród pogan, nie mogli [tam] zamieszkać.
Lamentacje 4 16 Pe.  Rozpędziło ich oblicze Jahwe, już na nich nie patrzy; nie ma się czci dla kapłanów ani litości dla starszych.
Lamentacje 4 17 Ain.  Dokąd mamy wyniszczać oczy wypatrując na próżno pomocy? Z utęsknieniem wyczekiwaliśmy narodu, który nie mógł nas ocalić.
Lamentacje 4 18 Sade.  Śledzono nasze kroki, niepodobna wyjść na nasze place. "Koniec nasz bliski, dni się wypełniły, tak, nadszedł nasz koniec".
Lamentacje 4 19 Kof.  Prędsi byli nasi prześladowcy od orłów w powietrzu, pędzili za nami po górach, w pustyni na nas czyhali.
Lamentacje 4 20 Resz.  Pomazaniec Jahwe — nasze tchnienie — schwytany został w ich doły, a myśmy o nim mówili: "W jego cieniu będziemy żyć wśród narodów".
Lamentacje 4 21 Szin.  Ciesz się i raduj, Córo Edomu, mieszkanko krainy Us. Przejdzie do ciebie ten kielich, upijesz się i obnażysz.
Lamentacje 4 22 Taw.  Córo Syjonu, twa złość już ustała, [Pan] na wygnanie cię nie pośle. A twoją złość skarze, Córo Edomu, i grzechy twoje odsłoni.

Lamentacje 5  1 Wspomnij, Jahwe, na to, co nas spotkało, spojrzyj i przypatrz się naszej hańbie.
Lamentacje 5  2 Dziedziczny nasz dział przypadł obcym, cudzoziemcom — nasze domostwa.
Lamentacje 5  3 Sieroty, nie mamy już ojca, a matki nasze jak wdowy.
Lamentacje 5  4 Własną wodę za srebro pijemy, za własne drzewo płacimy.
Lamentacje 5  5 Pędzą nas z jarzmem na szyi, ustajemy, a nie ma wytchnienia.
Lamentacje 5  6 Do Egiptu wyciągaliśmy ręce i do Asyrii, by nasycić się chlebem.
Lamentacje 5  7 Przodkowie nasi zgrzeszyli — ich nie ma, a my dźwigamy ich grzechy.
Lamentacje 5  8 Słudzy panują nad nami, nikt nas nie ocala z ich ręki.
Lamentacje 5  9 Życiem za chleb płacimy wobec [groźby] miecza w pustyni.
Lamentacje 5 10 Jak piec nasza skóra gorąca od straszliwego głodu.
Lamentacje 5 11 Na Syjonie hańbiono kobiety, a dziewice po miastach Judy.
Lamentacje 5 12 Rękami [wrogów] wieszani książęta, nie było względów dla starszych.
Lamentacje 5 13 Młodzieńcy młyn obracali, chwiali się chłopcy pod drewnem.
Lamentacje 5 14 Starsi porzucili bramę, młodzieńcy — swe pieśni.
Lamentacje 5 15 Znikła z serc naszych radość, w żałobę przeszły nam tańce.
Lamentacje 5 16 Diadem spadł z naszej głowy, biada nam, bośmy zgrzeszyli.
Lamentacje 5 17 Stąd nasze serca chorują i oczy nasze zaćmione,
Lamentacje 5 18 że góra Syjonu — pustkowiem, że po niej krążą szakale.
Lamentacje 5 19 Lecz Ty, o Jahwe, Ty trwasz na wieki. Twój tron — poprzez pokolenia.
Lamentacje 5 20 Czemu chcesz o nas zapomnieć na zawsze, po wszystkie dni nas opuścić?
Lamentacje 5 21 Nawróć nas, Jahwe, do Ciebie wrócimy! Dni nasze zamień na dawne.
Lamentacje 5 22 Chyba że całkiem nas opuściłeś? Tak bardzo na nas się gniewasz?

Ezechiela 1  1 Działo się to roku trzydziestego, dnia piątego czwartego miesiąca, gdy się znajdowałem wśród zesłańców nad rzeką Kebar. Otworzyły się niebiosa i doświadczyłem widzenia Bożego.
Ezechiela 1  2 Piątego dnia miesiąca — rok to był piąty od uprowadzenia do niewoli króla Jojakina —
Ezechiela 1  3 Jahwe skierował słowo do kapłana Ezechiela, syna Buziego, w ziemi Chaldejczyków nad rzeką Kebar; była tam nad nim ręka Jahwe.
Ezechiela 1  4 Patrzyłem, a oto wiatr gwałtowny nadszedł od północy, wielka chmura i ogień płonący <oraz blask dokoła niego>, a z jego środka [promieniowało coś] jakby połysk stopu złota ze srebrem, <ze środka ognia>.
Ezechiela 1  5 W pośrodku było coś, co było podobne do czterech istot żyjących. Oto ich wygląd: miały one postać człowieka.
Ezechiela 1  6 Każda z nich miała po cztery twarze i po cztery skrzydła.
Ezechiela 1  7 Nogi ich były proste, stopy ich zaś były podobne do stóp cielca; lśniły jak brąz czysto wygładzony.
Ezechiela 1  8 Miały one pod skrzydłami ręce ludzkie po swych czterech bokach. Oblicza <i skrzydła> owych czterech istot —
Ezechiela 1  9 skrzydła ich mianowicie przylegały wzajemnie do siebie — nie odwracały się, gdy one szły; każda szła prosto przed siebie.
Ezechiela 1 10 Oblicza ich miały taki wygląd: każda z czterech istot miała z prawej strony oblicze człowieka i oblicze lwa, z lewej zaś strony każda z czterech miała oblicze wołu i oblicze orła,
Ezechiela 1 11 <oblicza ich> i skrzydła ich były rozwinięte ku górze; dwa przylegały wzajemnie do siebie, a dwa okrywały ich tułowie.
Ezechiela 1 12 Każda posuwała się prosto przed siebie; szły tam, dokąd duch je prowadził; idąc nie odwracały się.
Ezechiela 1 13 W środku pomiędzy tymi istotami żyjącymi pojawiły się jakby żarzące się w ogniu węgle, podobne do pochodni, poruszające się między owymi istotami żyjącymi. Ogień rzucał jasny blask i z ognia wychodziły błyskawice.
Ezechiela 1 14 Istoty żyjące biegały tam i z powrotem jak gdyby błyskawice.
Ezechiela 1 15 Przypatrzyłem się tym istotom żyjącym, a oto przy każdej z tych czterech istot żyjących znajdowało się na ziemi jedno koło.
Ezechiela 1 16 Wygląd tych kół <i ich wykonanie> odznaczały się połyskiem tarsziszu, a wszystkie cztery miały ten sam wygląd i wydawało się, jakby były wykonane tak, że jedno koło było w drugim.
Ezechiela 1 17 Mogły chodzić w czterech kierunkach; gdy zaś szły, nie odwracały się idąc.
Ezechiela 1 18 Obręcz ich była ogromna; przypatrywałem się im i oto: obręcz u tych wszystkich czterech była pełna oczu wokoło.
Ezechiela 1 19 A gdy te istoty żyjące się posuwały, także koła posuwały się razem z nimi, gdy zaś istoty podnosiły się z ziemi, podnosiły się również koła.
Ezechiela 1 20 Dokądkolwiek poruszał je duch, tam szły także koła; równocześnie podnosiły się z nimi, ponieważ duch życia znajdował się w kołach.
Ezechiela 1 21 Gdy się poruszały [te istoty], ruszały się i koła, a gdy przestawały, również i koła się zatrzymywały: gdy one podnosiły się z ziemi, koła podnosiły się również, ponieważ duch życia znajdował się w kołach.
Ezechiela 1 22 Nad głowami tych istot żyjących było coś jakby sklepienie niebieskie, jakby kryształ lśniący, rozpostarty ponad ich głowami, ku górze.
Ezechiela 1 23 Pod sklepieniem skrzydła ich były wzniesione, jedno obok drugiego; każde miało po dwa, którymi pokrywały swoje tułowie.
Ezechiela 1 24 Gdy szły, słyszałem poszum ich skrzydeł jak szum wielu wód, jak głos Wszechmogącego, odgłos ogłuszający jak zgiełk obozu żołnierskiego; natomiast gdy stały, skrzydła miały opuszczone.
Ezechiela 1 25 <Nad sklepieniem, które było nad ich głowami, rozlegał się głos; gdy stały, skrzydła miały opuszczone.>
Ezechiela 1 26 Ponad sklepieniem, które było nad ich głowami, było coś, co miało wygląd szafiru, a miało kształt tronu, a na nim jakby zarys postaci człowieka.
Ezechiela 1 27 Następnie widziałem coś jakby połysk stopu złota ze srebrem, <który wyglądał jak ogień wokół niego>. Ku górze od tego, co wyglądało jak biodra, i w dół od tego, co wyglądało jak biodra, widziałem coś, co wyglądało jak ogień, a wokół niego promieniował blask.
Ezechiela 1 28 Jak pojawienie się tęczy na obłokach w dzień deszczowy, tak przedstawiał się ów blask dokoła. Taki był widok tego, co było podobne do chwały Jahwe. Oglądałem ją. Następnie upadłem na twarz i usłyszałem głos Mówiącego.

Ezechiela 2  1 Rzekł On do mnie: "Synu człowieczy, stań na nogi. Będę do ciebie mówił".
Ezechiela 2  2 I wstąpił we mnie duch, <gdy do mnie mówił> i postawił mnie na nogi; potem słuchałem Tego, który do mnie mówił.
Ezechiela 2  3 Powiedział mi: "Synu człowieczy, posyłam cię do synów Izraela, do ludu buntowników, którzy Mi się sprzeciwiali. Oni i przodkowie ich występowali przeciwko Mnie aż do dnia dzisiejszego.
Ezechiela 2  4 To ludzie o bezczelnych twarzach i zatwardziałych sercach; posyłam cię do nich, abyś im powiedział: Tak mówi Jahwe Pan.
Ezechiela 2  5 A oni czy usłuchają, czy nie — są bowiem ludem opornym — przecież będą wiedzieli, że prorok jest wśród nich.
Ezechiela 2  6 A ty, synu człowieczy, nie bój się ich ani się nie lękaj ich słów, nawet gdyby wokół ciebie były osty i ciernie i gdybyś się znalazł wśród skorpionów. Nie obawiaj się ich słów ani się nie lękaj ich twarzy, bo to lud oporny.
Ezechiela 2  7 Przekażesz im moje słowa: czy usłuchają, czy też je pominą, bo przecież są buntownikami.
Ezechiela 2  8 Ty więc, synu człowieczy, słuchaj tego, co ci powiem. Nie opieraj się, jak ten lud zbuntowany. Otwórz usta swoje i zjedz, co ci podam".
Ezechiela 2  9 Popatrzyłem, a oto wyciągnięta była w moim kierunku ręka, w której był zwój księgi.
Ezechiela 2 10 Rozwinęła go przede mną; był zapisany z jednej i drugiej strony, a opisane w nim były narzekania, wzdychania i biadania. 3

Ezechiela 3  1 A On rzekł do mnie: "Synu człowieczy, zjedz to, co jest przed tobą postawione. Zjedz ten zwój i idź przemawiać do Izraelitów".
Ezechiela 3  2 Otworzyłem więc usta, a On dał mi zjeść ów zwój,
Ezechiela 3  3 mówiąc do mnie: "Synu człowieczy, nakarm się i napełnij wnętrzności swoje tym zwojem, który ci podałem". Zjadłem go, a w ustach moich był słodki jak miód.
Ezechiela 3  4 Potem rzekł do mnie: "Synu człowieczy, udaj się do domu Izraela i przemawiaj do nich moimi słowami.
Ezechiela 3  5 Jesteś bowiem posłany nie do ludu o mowie niezrozumiałej lub trudnym języku, ale do domu Izraela;
Ezechiela 3  6 nie do wielu narodów o niezrozumiałej mowie i o trudnym języku, których słów byś nie rozumiał. Chociaż gdybym cię do nich posłał, usłuchaliby ciebie.
Ezechiela 3  7 Jednakże dom Izraela nie zechce cię posłuchać, ponieważ i Mnie usłuchać nie chce. Cały bowiem dom Izraela ma oporne czoło i zatwardziałe serce.
Ezechiela 3  8 Lecz oto uczyniłem twarz twoją odporną jak ich twarze i czoło twoje twarde jak ich czoła,
Ezechiela 3  9 dałem ci czoło jak diament, twardszy od krzemienia. Nie bój się ich, nie lękaj się ich oblicza, chociaż są ludem opornym".
Ezechiela 3 10 Wreszcie powiedział mi: "Synu człowieczy, weź sobie do serca wszystkie słowa, które wyrzekłem do ciebie, i przyjmij je do swoich uszu.
Ezechiela 3 11 Udasz się do zesłańców, do twoich rodaków i powiesz im: Tak mówi Jahwe Pan, czy będą słuchać, czy też nie".
Ezechiela 3 12 Wówczas podniósł mnie duch i usłyszałem za sobą odgłos ogromnego huku, gdy chwała Jahwe unosiła się z miejsca, w którym przebywała.
Ezechiela 3 13 Ten ogromny huk to szum uderzających o siebie skrzydeł istot żyjących i odgłos kół obok nich.
Ezechiela 3 14 A duch podniósł mnie i zabrał. I poszedłem zgorzkniały, z podnieceniem w duszy, a mocna ręka Jahwe spoczywała nade mną.
Ezechiela 3 15 Przybyłem do zesłańców, do Tell-Abib, osiedlonych nad rzeką Kebar, <tam gdzie oni mieszkali> i w osłupieniu pozostawałem tam przez siedem dni wśród nich.
Ezechiela 3 16 A gdy upłynęło siedem dni, Jahwe skierował do mnie to słowo:
Ezechiela 3 17 "Synu człowieczy, ustanowiłem cię stróżem nad pokoleniami izraelskimi. Gdy usłyszysz słowo z ust moich, upomnisz ich w moim imieniu.
Ezechiela 3 18 Jeśli powiem bezbożnemu: "Z pewnością umrzesz", a ty go nie upomnisz, aby go odwieść od jego bezbożnej drogi i ocalić mu życie, to bezbożny ów umrze z powodu swego grzechu, natomiast Ja ciebie uczynię odpowiedzialnym za jego krew.
Ezechiela 3 19 Ale jeślibyś upomniał bezbożnego, a on by nie zawrócił od swej bezbożności i od swej bezbożnej drogi, to chociaż on umrze z powodu swojego grzechu, ty jednak ocalisz samego siebie.
Ezechiela 3 20 Gdyby zaś sprawiedliwy odstąpił od swej prawości i dopuścił się grzechu, i gdybym zesłał na niego jakieś doświadczenie, to on umrze, bo go nie upomniałeś z powodu jego grzechu; sprawiedliwości, którą czynił, nie będzie mu się pamiętać, ciebie jednak uczynię odpowiedzialnym za jego krew.
Ezechiela 3 21 Jeśli jednak upomnisz sprawiedliwego, by sprawiedliwy nie grzeszył, i jeśli nie popełni grzechu, to z pewnością pozostanie przy życiu, ponieważ przyjął upomnienie, ty zaś ocalisz samego siebie".
Ezechiela 3 22 Spoczęła tam nade mną ręka Jahwe; a On rzekł do mnie: "Wstań, idź na równinę, tam będę do ciebie mówił".
Ezechiela 3 23 Wstałem więc i poszedłem na równinę, a oto była tam chwała Jahwe, taka jak chwała, którą widziałem nad rzeką Kebar. I upadłem na twarz.
Ezechiela 3 24 Wstąpił jednak we mnie duch i postawił mnie na nogi. Rozmawiał następnie ze mną, mówiąc mi: "Idź, zamknij się w swoim domu.
Ezechiela 3 25 Oto, synu człowieczy, włożone są na ciebie powrozy i związany jesteś nimi tak, że nie będziesz mógł udać się do nich.
Ezechiela 3 26 Ja sprawię, że język twój przylgnie ci do podniebienia i będziesz niemy. I nie będziesz dla nich mężem strofującym, są bowiem ludem buntowniczym.
Ezechiela 3 27 Gdy Ja będę mówił do ciebie, otworzę ci usta i powiesz im: Tak mówi Jahwe Pan. Kto chce słuchać, niech słucha, a kto nie chce słuchać, ten niech nie słucha — bo to lud oporny.

Ezechiela 4  1 A ty, synu człowieczy, weź sobie tabliczkę glinianą, połóż ją przed sobą i narysuj na niej miasto Jerozolimę.
Ezechiela 4  2 Następnie przedstaw na niej oblężenie przeciwko niemu, zbuduj naprzeciw niego szaniec, usyp naprzeciw niego wał, uszykuj przeciwko niemu obóz [nieprzyjacielski] i ustaw przeciwko niemu tarany dokoła.
Ezechiela 4  3 Potem weź sobie patelnię żelazną i uczyń z niej jakby mur żelazny pomiędzy sobą a miastem i skieruj wzrok swój na nie, tak jakby było oblężone i jakbyś ty je oblegał. To będzie znakiem dla domu Izraela.
Ezechiela 4  4 Połóż się na lewym boku, a ja złożę winę Izraelitów na ciebie. Przez tyle dni będziesz znosił ich winę, przez ile będziesz na nim leżał.
Ezechiela 4  5 Podaję ci lata trwania ich winy w liczbie dni: przez trzysta dziewięćdziesiąt dni będziesz znosił winę pokoleń izraelskich.
Ezechiela 4  6 A kiedy je wypełnisz, położysz się znów na prawym boku i będziesz znosił przewinienia pokolenia Judy przez czterdzieści dni. Liczę ci jeden dzień za każdy poszczególny rok.
Ezechiela 4  7 Następnie ku oblężonej Jerozolimie skierujesz wzrok i obnażone ramię, a będziesz prorokował przeciwko niej.
Ezechiela 4  8 Oto nakładam na ciebie powrozy i tak długo nie obrócisz się z jednego boku na drugi, jak długo dni twego ucisku nie zostaną wypełnione.
Ezechiela 4  9 Weź sobie pszenicy i jęczmienia, bobu i soczewicy, prosa i orkiszu: włóż je do tego samego naczynia i przygotuj sobie z tego chleb. Będziesz go spożywał przez tyle dni, przez ile będziesz leżał na swym boku — przez trzysta dziewięćdziesiąt dni.
Ezechiela 4 10 Waga tego pokarmu, który będziesz spożywał, wyniesie dwadzieścia syklów na dzień. Raz na dobę będziesz go spożywał.
Ezechiela 4 11 Także wodę oszczędnie pić będziesz: wypijesz raz na dobę jedną szóstą hinu.
Ezechiela 4 12 Będziesz go spożywał jak podpłomyk jęczmienny; upieczesz go przed ich oczami na nawozie ludzkim".
Ezechiela 4 13 I dodał Jahwe: "Tak będą spożywać Izraelici swój pokarm nieczysty między poganami, wśród których ich rozproszę".
Ezechiela 4 14 Na to rzekłem: "Ach, Jahwe Panie, oto dusza moja nigdy się nie splamiła: od dzieciństwa aż do tej pory nie spożywałem ani padliny, ani tego, co zostało rozszarpane; żadne mięso nieczyste nie weszło do moich ust".
Ezechiela 4 15 A On rzekł do mnie: "Patrz, zezwalam ci, byś upiekł sobie pokarm na nawozie wołowym zamiast na ludzkim".
Ezechiela 4 16 Następnie rzekł do mnie: "Synu człowieczy, oto złamię podporę chleba w Jerozolimie, tak że pełni zgryzoty będą jedli chleb ściśle odważony i ze strachem będą pili wodę ściśle odmierzoną,
Ezechiela 4 17 aby cierpiąc niedostatek chleba i wody, jeden po drugim omdlewali i niszczeli w swych grzechach.

Ezechiela 5  1 Synu człowieczy, weź sobie ostry miecz i użyj go jako brzytwy i ogol nim sobie głowę i brodę: następnie weź dokładną wagę i podziel [ogolone włosy].
Ezechiela 5  2 Jedną ich część spalisz w ogniu w obrębie miasta, gdy nadejdą dni oblężenia; potem weźmiesz następną część i posiekasz ją mieczem dokoła, a trzecią część rozrzucisz z wiatrem, ponieważ miecza dobędę na nich.
Ezechiela 5  3 Weź z nich tylko małą ilość i zawiń w poły swego płaszcza.
Ezechiela 5  4 Z tych weźmiesz jeszcze trochę i wrzucisz je do ognia, aby w nim spłonęły, z czego wyjdzie ogień na cały dom Izraela.
Ezechiela 5  5 Tak mówi Jahwe Pan: Oto jest Jerozolima, którą umieściłem między poganami, otoczona obcymi krajami.
Ezechiela 5  6 Ale wystąpiła przeciw moim prawom z większą przewrotnością aniżeli poganie i przeciw moim ustawom bardziej aniżeli kraje, które ją otaczają, ponieważ wzgardzili Izraelici moimi prawami i nie postępowali według moich ustaw.
Ezechiela 5  7 Dlatego tak mówi Jahwe Pan: Ponieważ byliście bardziej zbuntowani niż poganie, którzy was otaczają, i nie postępowaliście według moich ustaw, i nie strzegliście moich praw, a nawet nie przestrzegaliście praw narodów, które was otaczają —
Ezechiela 5  8 dlatego tak mówi Jahwe Pan: Oto i Ja występuję przeciwko tobie i na oczach pogan wykonam na tobie wyrok.
Ezechiela 5  9 Z powodu twoich obrzydliwości dokonam na tobie tego, czegom nigdy nie czynił i już nigdy nie uczynię.
Ezechiela 5 10 Dlatego ojcowie będą jedli synów w pośrodku ciebie, a synowie jeść będą swoich ojców; wykonam nad tobą sądy: wszystkie resztki twoje rozsieję na wszystkie wiatry.
Ezechiela 5 11 Dlatego — na moje życie — wyrocznia Jahwe Pana: Oświadczam, ponieważ świątynię moją splugawiłaś wszystkimi twoimi ohydami i wszystkimi twymi obrzydliwościami, Ja także odrzucę bez oglądania się na litość i Ja także nie będę oszczędzał.
Ezechiela 5 12 Jedna trzecia twoja pomrze od zarazy i zginie w pośrodku ciebie od głodu; jedna trzecia padnie wokół ciebie od miecza, a jedną trzecią rozpędzę na wszystkie wiatry, nadto miecza nad nimi dobędę.
Ezechiela 5 13 Wtedy uśmierzy się mój gniew. Uspokoję na nich moją zapalczywość i zaniecham gniewu. Potem poznają, że Ja, Jahwe, przemówiłem w mojej zapalczywości, gdy dałem upust mojemu gniewowi na nich.
Ezechiela 5 14 Zrobię z ciebie pustynię i pośmiewisko narodów, które cię otaczają, na oczach wszystkich przechodniów.
Ezechiela 5 15 Staniesz się przedmiotem pośmiewiska i szyderstwa, ostrzeżeniem i postrachem dla narodów, które cię otaczają, gdy wykonam na tobie wszystkie sądy w gniewie i zapalczywości, i srogiej zemście. Ja, Jahwe, powiedziałem.
Ezechiela 5 16 Gdy wyślę przeciwko wam strzały głodu jako niszczycielki, które mają za cel zagładę, gdy je wyślę dla waszej zagłady; pomnożę między wami głód i złamię wam podporę chleba.
Ezechiela 5 17 Ześlę na was głód i dzikie zwierzęta, które cię osierocą; i mór, i śmierć gwałtowna przyjdzie na ciebie, i miecz sprowadzę na ciebie. Ja, Jahwe, powiedziałem".

Ezechiela 6  1 Jahwe skierował do mnie to słowo:
Ezechiela 6  2 "Synu człowieczy, zwróć się ku górom izraelskim i prorokuj przeciwko nim.
Ezechiela 6  3 Powiedz: Wzgórza izraelskie, słuchajcie słowa Jahwe Pana. Tak mówi Jahwe Pan do wzgórz, do pagórków, do strumieni i do dolin. Oto sprowadzę na was miecz i zniszczę wasze wyżyny.
Ezechiela 6  4 Wasze ołtarze opustoszeją, a wasze stele słoneczne zostaną rozbite; waszych poległych rzucę przed bożków.
Ezechiela 6  5 <Trupy synów Izraela położę przed waszymi bożkami>, kości ich porozrzucam wokół waszych ołtarzy.
Ezechiela 6  6 Gdziekolwiek byście tylko mieszkali, miasta opustoszeją, a wyżyny zniszczeją, tak że wasze ołtarze zostaną opuszczone i zniszczone, bożki wasze zdruzgotane i porozbijane, a wasze stele słoneczne połamane w kawałki, a dzieła wasze unicestwione.
Ezechiela 6  7 W pośrodku was padną polegli i poznacie, że Ja jestem Jahwe.
Ezechiela 6  8 Ale pozostawię wam przy życiu tych, którzy ujdą miecza pogan, gdy rozproszę was po obcych krajach.
Ezechiela 6  9 Ci, którzy pozostaną przy życiu, będą pamiętali o Mnie pośród obcych narodów, dokąd zostaną uprowadzeni. Gdy roztrzaskam ich serce wiarołomne, które Mnie opuściło, i oczy ich nierządne, rozglądające się za bożkami, wtedy będą żywili odrazę do samych siebie z powodu złości, które popełnili wszystkimi swoimi obrzydliwościami.
Ezechiela 6 10 I poznają, że Ja jestem Jahwe i że nie na próżno mówiłem, iż na nich sprowadzę to nieszczęście".
Ezechiela 6 11 Tak mówi Jahwe: "Klaskaj w dłonie i tupaj nogą, i wołaj: Biada z powodu wszystkich obrzydliwości domu Izraela, który padnie od miecza, głodu i zarazy.
Ezechiela 6 12 Ten, co jest daleko, umrze od zarazy; ten, co jest blisko, polegnie od miecza, a ten, co pozostanie i będzie oblężony, umrze od głodu. I tak uśmierzę gniew mój na nich.
Ezechiela 6 13 Poznacie, że Ja jestem Jahwe, gdy wasi zabici będą leżeli pokotem u stóp ich bożków, wokół ich ołtarzy, na każdym pagórku, na wszystkich szczytach gór, pod każdym drzewem zielonym i pod każdym rozłożystym terebintem, gdzie składali ofiarę o miłym zapachu wszystkim swoim bożkom.
Ezechiela 6 14 Wyciągnę rękę przeciwko nim i zamienię kraj ten w ziemię pustą i dziką, począwszy od pustyni aż do Ribla, wszędzie, gdzie mieszkają, poznają, że Ja jestem Jahwe".

Ezechiela 7  1 Jahwe skierował do mnie to słowo:
Ezechiela 7  2 "Ty zaś, synu człowieczy, powiedz: Tak mówi Jahwe Pan do ziemi izraelskiej: Koniec, koniec nadchodzi dla czterech krańców ziemi.
Ezechiela 7  3 Teraz przychodzi kres na ciebie. Wysyłam gniew mój przeciwko tobie, aby cię osądzić według twoich dróg i od ciebie zażądać rachunku za wszystkie twoje obrzydliwości.
Ezechiela 7  4 Oko moje nie okaże litości dla ciebie i nie opuszczę cię, ale ciebie uczynię odpowiedzialną za twoje drogi, a twoje obrzydliwości będą pośród ciebie [ujawnione] i poznacie, że Ja jestem Jahwe".
Ezechiela 7  5 Tak mówi Jahwe Pan: "Oto nadchodzi jedno nieszczęście za drugim.
Ezechiela 7  6 Koniec nadszedł, nadszedł koniec dla ciebie, oto nadszedł.
Ezechiela 7  7 Nadszedł dla ciebie zgubny los, o ty, mieszkańcu ziemi. Nadszedł czas, bliski jest dzień utrapienia, a nie radosnych pląsów na wzgórzach.
Ezechiela 7  8 Teraz wyleję mój gniew na ciebie i moją zapalczywość uśmierzę na tobie. Będę cię sądził według twoich dróg, obciążając cię wszystkimi twymi obrzydliwościami.
Ezechiela 7  9 Oko moje nie okaże litości, nie będę oszczędzał, ale według twojego postępowania otrzymasz odpłatę, a twoje obrzydliwości będą pośród ciebie [ujawnione] i poznacie, że Ja jestem Jahwe, który uderza.
Ezechiela 7 10 Oto ów dzień, oto nadchodzi. Wyszedł zgubny los, kwitnie niesprawiedliwość, pycha się rozwija.
Ezechiela 7 11 Gwałt stał się berłem niesprawiedliwości. <Nic po nich nie pozostanie, nic z ich bogactwa, nic z ich krzyków, żaden ślad po ich wspaniałości>.
Ezechiela 7 12 Nadchodzi czas, zbliża się ów dzień. Kupujący niech się nie cieszy, a sprzedawca niech się nie smuci, gniew bowiem zapłonął przeciwko wszystkim.
Ezechiela 7 13 Sprzedawca bowiem nie wróci już do rzeczy sprzedanej, nawet jeśli pozostanie jeszcze przy życiu, gdyż gniew nad ogółem nie ustanie i nikt z powodu swej niegodziwości nie będzie mógł ocalić życia.
Ezechiela 7 14 Dmijcie w surmy, chwytajcie za broń, lecz nikt do boju nie ruszy; albowiem gniew mój obejmuje wszystko.
Ezechiela 7 15 Miecz na zewnątrz, a mór i głód wewnątrz. Kto znajdzie się na polu, zginie od miecza, a tego, co w mieście pozostanie, głód i mór pochłoną.
Ezechiela 7 16 Ci, którzy będą się ratowali ucieczką, na górach staną się podobni do gołębi z dolin. Wszyscy będą jęczeć, każdy z powodu swej niegodziwości.
Ezechiela 7 17 Wszystkie ręce opadną i wszystkie kolana rozmiękną jak woda.
Ezechiela 7 18 Przywdzieją wory, okryje ich strach, na wszystkich twarzach pojawi się wstyd i na wszystkich głowach łysina.
Ezechiela 7 19 Srebro swoje porzucą na ulice, a złoto ich upodobni się do nieczystości. <Ich srebro i złoto nie zbawi ich w dzień gniewu Jahwe>. Głodu swojego tym nie nasycą ani nie napełnią swych wnętrzności, ponieważ były dla nich pobudką do grzechu.
Ezechiela 7 20 Ich drogocenna ozdoba posłużyła im ku pysze i z niej uczynili sobie swoje ohydne obrazy, swoje bożki. Dlatego zamienię je dla nich w nieczystość.
Ezechiela 7 21 Wydam je w ręce cudzoziemców na łup, a miejscowym złoczyńcom na grabież, aby je zbezcześcili.
Ezechiela 7 22 I odwrócę od nich oblicze moje, mój skarb zostanie zbezczeszczony. Wtargną do niego zbójcy, aby go zbezcześcić.
Ezechiela 7 23 Zrób sobie kajdany, ponieważ kraj ten pełen jest krwawych wyroków, a miasto pełne gwałtów.
Ezechiela 7 24 Sprowadzę najokrutniejsze narody, aby zajęły ich domy. Położę kres pysze możnych, a świętości ich zostaną zbezczeszczone.
Ezechiela 7 25 Nadchodzi groza. Będą szukać ratunku, a nie znajdą go.
Ezechiela 7 26 Klęska za klęską spada, wieść okrutna nadchodzi jedna za drugą. Będą domagać się od proroka objawienia, lecz kapłanowi zabraknie nauki, a starszym rady.
Ezechiela 7 27 Król będzie chodził w żałobie, książę okryje się przerażeniem, a ręce ludu ziemi drętwieć będą. Postąpię z nimi według ich dróg i na podstawie ich praw sądzić ich będę. I poznają, że Ja jestem Jahwe".

Ezechiela 8  1 Kiedy roku szóstego, piątego dnia szóstego miesiąca siedziałem w moim domu, a starsi Judy siedzieli przede mną, spoczęła tam na mnie ręka Jahwe Pana.
Ezechiela 8  2 Patrzyłem, a oto była tam istota podobna do postaci człowieka; w dół od tego, co wyglądało na jego biodra, był ogień, i w górę od tego, co wyglądało na biodra, było coś, co przypominało połysk stopu złota ze srebrem.
Ezechiela 8  3 Wyciągnął coś w rodzaju ręki i uchwycił mnie za włosy na głowie, a duch podniósł mnie w górę między ziemię a niebo i w Boskich widzeniach zaprowadził do Jerozolimy, do przedsionka bramy wewnętrznej, położonej po stronie północnej, tam gdzie znajdował się bożek zazdrości, <pobudzający do zazdrości>.
Ezechiela 8  4 Oto tam była chwała Boga izraelskiego, taka sama, jaką widziałem na równinie.
Ezechiela 8  5 I rzekł do mnie: "Synu człowieczy, podnieś teraz oczy ku północy!" I podniosłem oczy w kierunku północnym, a oto na północ od bramy ołtarza znajdował się u wejścia ów bożek zazdrości.
Ezechiela 8  6 I rzekł do mnie: "Synu człowieczy, czy widzisz, co oni czynią? — Okropne obrzydliwości, którym się tu oddają pokolenia izraelskie, aby Mnie zmusić do oddalenia się z mojej świątyni. Ale gdy się lepiej przypatrzysz, zobaczysz jeszcze większe obrzydliwości".
Ezechiela 8  7 Zaprowadził mnie potem ku wejściu do dziedzińca, i popatrzyłem, a oto był tam otwór w murze.
Ezechiela 8  8 On rzekł do mnie: "Synu człowieczy, przebij ten mur!" I przebiłem mur, a oto było tam przejście.
Ezechiela 8  9 A On rzekł do mnie: "Wejdź, a przyjrzyj się tym ohydnym czynom, którym się oni tu oddają!"
Ezechiela 8 10 Wszedłem i patrzyłem, a oto były tam wszelkiego rodzaju postacie zwierzątek naziemnych i zwierząt, ohydnych istot i wszystkie bożki domu Izraela, wyrysowane wszędzie na ścianie dokoła.
Ezechiela 8 11 Siedemdziesięciu mężów spośród starszyzny izraelskiej stało przed nimi — a wśród nich stał Jaazaniasz, syn Szafana — w ręku każdego była kadzielnica, a woń unosiła się z obłoków kadzidła.
Ezechiela 8 12 I rzekł do mnie: "Czy widzisz, synu człowieczy, czemu się oddaje w ukryciu każdy ze starszyzny domu Izraela w tajemnej komnacie? Mówią oni bowiem: "Jahwe nas nie widzi. Jahwe opuścił ten kraj"".
Ezechiela 8 13 I rzekł do mnie: "Zobaczysz jeszcze gorsze obrzydliwości popełniane przez nich".
Ezechiela 8 14 Następnie zaprowadził mnie do przedsionka bramy świątyni Jahwe, mieszczącej się po stronie północnej, a oto siedziały tam kobiety i opłakiwały Tammuza.
Ezechiela 8 15 I rzekł do mnie: "Czy widzisz, synu człowieczy? Zobaczysz jeszcze większe obrzydliwości od tych".
Ezechiela 8 16 Zaprowadził mnie także do wewnętrznego dziedzińca świątyni Jahwe i oto u wejścia do świątyni Jahwe, pomiędzy przedsionkiem a ołtarzem, znajdowało się około dwudziestu pięciu mężów, obróconych tyłem do świątyni Jahwe, z twarzami skierowanymi ku wschodowi: zwróceni na wschód oddawali pokłon słońcu.
Ezechiela 8 17 I rzekł do mnie: "Czy widzisz to, synu człowieczy? Czyż nie dosyć domowi Judy dokonywać tych obrzydliwości, które tu popełniają? Napełniają kraj ten przemocą i stale Mnie obrażają. I oto wciąż podnoszą gałązkę do nosa.
Ezechiela 8 18 Również i Ja będę postępował z nimi z zapalczywością; oko moje nie okaże litości i nie będę oszczędzał. A będą wołać do moich uszu donośnym głosem, lecz Ja ich nie wysłucham".

Ezechiela 9  1 Potem donośnie, tak że ja słyszałem, wołał On: "Zbliżcie się, straże miasta, każdy z niszczycielską bronią w ręku".
Ezechiela 9  2 I oto przybyło sześciu mężów drogą od górnej bramy, położonej po stronie północnej, każdy z własną niszczycielską bronią w ręku. Wśród nich znajdował się pewien mąż, odziany w lnianą szatę, z kałamarzem pisarskim u boku. Weszli i zatrzymali się przed ołtarzem z brązu.
Ezechiela 9  3 A chwała Boga izraelskiego uniosła się znad cherubów, na których się znajdowała, do progu świątyni. Następnie zawoławszy męża odzianego w szatę lnianą, który miał kałamarz u boku,
Ezechiela 9  4 Jahwe rzekł do niego: "Przejdź przez środek miasta, przez środek Jerozolimy i nakreśl ten znak TAW na czołach mężów, którzy wzdychają i biadają nad wszystkimi obrzydliwościami w niej popełnianymi".
Ezechiela 9  5 Do innych zaś rzekł, tak iż słyszałem: "Idźcie za nim po mieście i zabijajcie. Niech oczy wasze nie znają współczucia ni litości.
Ezechiela 9  6 Starca, młodzieńca, pannę, niemowlę i kobietę wybijajcie do szczętu. Nie dotykajcie jednak żadnego męża, na którym będzie ów znak. Zacznijcie od mojej świątyni". I tak zaczęli od owych starców, którzy stali przed świątynią.
Ezechiela 9  7 Następnie rzekł do nich: "Zbezcześćcie również świątynię, dziedzińce napełnijcie trupami!" Wyszli oni i zabijali w mieście.
Ezechiela 9  8 A podczas gdy oni zabijali, ja pozostałem sam, upadłem na twarz i tak wołałem: "Ach, Jahwe Panie! Czy chcesz wyniszczyć całą Resztę Izraela, dając upust swemu gniewowi przeciw Jerozolimie?"
Ezechiela 9  9 Rzekł do mnie: "Nieprawość pokolenia Izraela i Judy jest wielka, niezmierna; kraj jest pełen krwi, a miasto pełne przewrotności. Mówią bowiem: "Jahwe opuścił ten kraj. Jahwe nie widzi".
Ezechiela 9 10 A więc także i moje oko nie okaże litości ani współczucia. Odpowiedzialność za ich postępowanie składam na ich głowy.
Ezechiela 9 11 I oto ów mąż, odziany w lnianą szatę, z kałamarzem pisarskim u boku, oznajmił: "Uczyniłem, jak mi rozkazałeś".

Ezechiela 10  1 Następnie patrzyłem, a oto nad sklepieniem, rozpościerającym się nad głowami cherubów, było coś jakby szafir, a z wyglądu było podobne do tronu.
Ezechiela 10  2 Potem On rzekł tak do owego męża, odzianego w lnianą szatę: "Wejdź pomiędzy koła pod cherubami, a napełniwszy swe dłonie ognistym węglem z miejsca między cherubami, rozrzuć go po mieście". I wszedł tam na moich oczach.
Ezechiela 10  3 A cheruby stały po prawej stronie świątyni, gdy ów mąż tam wchodził, obłok zaś napełnił dziedziniec wewnętrzny.
Ezechiela 10  4 Następnie chwała Jahwe podniosła się znad cheruba do progu świątyni, świątynia zaś napełniła się obłokiem, a dziedziniec był pełen blasku chwały Jahwe.
Ezechiela 10  5 Rozległ się szum skrzydeł cherubów aż na dziedzińcu zewnętrznym, podobny do głosu Boga Wszechmogącego, gdy przemawia.
Ezechiela 10  6 A gdy owemu mężowi, odzianemu w lnianą szatę, dał taki rozkaz: "Weź ognia spomiędzy kół, spomiędzy cherubów", on tam poszedł i stanął obok koła.
Ezechiela 10  7 Wówczas jeden z cherubów wyciągnął rękę w kierunku ognia, znajdującego się pomiędzy cherubami, a wziąwszy go, położył na dłonie człowieka, ubranego w lnianą szatę. Ten wziął go i wyszedł.
Ezechiela 10  8 Pod skrzydłami zaś cherubów pojawiło się coś na kształt ręki ludzkiej.
Ezechiela 10  9 I patrzyłem, a oto przy boku cherubów znajdowały się cztery koła: po jednym kole obok każdego cheruba. Wygląd tych kół odznaczał się połyskiem jakby tarsziszu.
Ezechiela 10 10 Wyglądały zaś tak, jakby każde z czterech miało ten sam kształt, jakby jedno koło znajdowało się w drugim.
Ezechiela 10 11 A gdy się posuwały, posuwały się w czterech swoich kierunkach; nie odwracały się, gdy się posuwały, ale posuwały się w tym kierunku, dokąd prowadziła je głowa, posuwały się za nią i nie odwracały się, gdy się posuwały.
Ezechiela 10 12 Ich całe ciało — plecy, ręce, skrzydła i koła u wszystkich czterech — było wypełnione dokoła oczami.
Ezechiela 10 13 Słyszałem, że kołom została nadana nazwa galgal*.
Ezechiela 10 14 Każda istota miała po cztery oblicza: pierwsze było obliczem wołu, drugie obliczem człowieka, trzecie obliczem lwa, a czwarte obliczem orła.
Ezechiela 10 15 A cheruby się podniosły; była to ta sama istota, którą widziałem nad rzeką Kebar.
Ezechiela 10 16 Gdy cheruby chodziły, poruszały się także przy ich boku koła; a gdy cheruby podnosiły swe skrzydła, aby się unieść z ziemi, koła nie odrywały się od ich boku.
Ezechiela 10 17 A gdy cheruby się zatrzymywały, także one się zatrzymywały, a gdy się podnosiły, to podnosiły się także i one razem z nimi, ponieważ był w nich duch istoty żywej.
Ezechiela 10 18 A chwała Jahwe odeszła od progu świątyni i zatrzymała się nad cherubami.
Ezechiela 10 19 Cheruby rozwinęły skrzydła i uchodząc uniosły się z ziemi na moich oczach, a koła z nimi. Zatrzymały się w wejściu wschodniej bramy świątyni Jahwe, a chwała Boga izraelskiego spoczywała nad nimi u góry.
Ezechiela 10 20 Była to ta sama istota żywa, którą pod Bogiem izraelskim oglądałem nad rzeką Kebar, i poznałem, że były to cheruby.
Ezechiela 10 21 Każdy miał po cztery oblicza i cztery skrzydła, a pod skrzydłami coś w rodzaju rąk ludzkich.
Ezechiela 10 22 Wygląd ich twarzy był podobny do tych samych twarzy, które widziałem nad rzeką Kebar. Każdy poruszał się prosto przed siebie.

Ezechiela 11  1 Potem podniósł mnie duch i zaprowadził mnie do wschodniej bramy świątyni Jahwe, zwróconej ku wschodowi. A oto u wejścia do bramy znajdowało się dwudziestu pięciu mężów, wśród których ujrzałem Jaazaniasza, syna Azzura, i Pelatiasza, syna Benajasza, przywódców ludu.
Ezechiela 11  2 I rzekł do mnie [Jahwe]: "Synu człowieczy, oto mężowie, w których myślach jest zło i którzy w tym mieście rozszerzają złe rady.
Ezechiela 11  3 Mówią: "Nieprędko buduje się domy. Oto kocioł, a my stanowimy mięso".
Ezechiela 11  4 Dlatego prorokuj przeciwko nim, prorokuj, synu człowieczy!"
Ezechiela 11  5 Wówczas mną owładnął Duch Jahwe i rzekł do mnie: "Mów: Tak mówi Jahwe: W ten sposób powiedzieliście, domu Izraela, a Ja znam sprawy waszej duszy.
Ezechiela 11  6 Wielu pomordowaliście w tym mieście, a jego ulice zasłaliście trupami.
Ezechiela 11  7 Dlatego tak mówi Jahwe Pan: Trupy, które porozkładaliście w środku jego, są mięsem, a ono kotłem, wy jednak zostaniecie usunięci ze środka.
Ezechiela 11  8 Boicie się miecza, a Ja sprowadzę na was miecz — wyrocznia Jahwe Pana.
Ezechiela 11  9 Wypędzę was z jego obrębu, <z jego środka>, wydam was w ręce obcych i przeprowadzę sąd nad wami.
Ezechiela 11 10 Padniecie od miecza, będę was sądził na granicy izraelskiej i poznacie, że Ja jestem Jahwe.
Ezechiela 11 11 Ono nie będzie dla was kotłem ani wy nie będziecie w nim mięsem; na granicy izraelskiej będę was sądził.
Ezechiela 11 12 I poznacie, że Ja jestem Jahwe, do poleceń którego nie stosowaliście się ani nie wypełnialiście nakazów, ale wypełnialiście nakazy tych narodów, które was otaczają dokoła".
Ezechiela 11 13 Skoro tylko skończyłem prorokować, umarł Pelatiasz, syn Benajasza. I upadłem na twarz, wołając głośno tymi słowami: "Ach, Panie Jahwe! Czy całkowicie wyniszczysz Resztę Izraela?"
Ezechiela 11 14 Jahwe skierował do mnie te słowa:
Ezechiela 11 15 "Synu człowieczy, oto do braci twoich, do zesłanych wraz z tobą, do wszystkich pokoleń izraelskich, do ogółu mawiali mieszkańcy Jerozolimy: "Oddaleni jesteście od Jahwe. Ziemia ta nam została oddana w posiadanie".
Ezechiela 11 16 Dlatego mów: Tak mówi Jahwe Pan: Wprawdzie wygnałem ich pomiędzy narody i rozproszyłem po krajach, jednak przez krótki czas będę dla nich świątynią w tych krajach, do których przybyli.
Ezechiela 11 17 Dlatego mów: Tak mówi Jahwe Pan: Zgromadzę was na nowo spośród obcych narodów, sprowadzę was z krajów, po których zostaliście rozproszeni, i dam wam ziemię Izraela.
Ezechiela 11 18 Wrócą tam i wykorzenią z niej wszystkie bożki i obrzydliwości.
Ezechiela 11 19 Dam im jedno serce i wniosę nowego ducha do ich wnętrza. Z ciała ich usunę serce kamienne, a dam im serce cielesne,
Ezechiela 11 20 aby postępowali zgodnie z moimi poleceniami, strzegli nakazów moich i wypełniali je. I tak będą oni moim ludem, a Ja będę ich Bogiem.
Ezechiela 11 21 A co do tych, których serce skłania się ku bożkom i obrzydliwościom, to na ich głowy zrzucę odpowiedzialność za ich postępowanie!" — wyrocznia Jahwe Pana.
Ezechiela 11 22 Potem cheruby rozwinęły swe skrzydła i równocześnie z nimi [poruszyły się] koła, a chwała Boga Izraela spoczywała na nich u góry.
Ezechiela 11 23 I odeszła chwała Jahwe z granic miasta, i zatrzymała się na górze, która leży na wschód od miasta.
Ezechiela 11 24 A duch uniósł mnie i zaprowadził z powrotem w Bożym zachwyceniu do zesłańców z ziemi chaldejskiej i tak skończyło się widzenie, które miałem.
Ezechiela 11 25 Następnie opowiedziałem zesłańcom wszystkie te sprawy Jahwe, które mi On pozwolił widzieć.

Ezechiela 12  1 Jahwe skierował do mnie te słowa:
Ezechiela 12  2 "Synu człowieczy, mieszkasz wśród ludu opornego, który ma oczy na to, by widzieć, a nie widzi, i ma uszy na to, by słyszeć, a nie słyszy, ponieważ jest ludem opornym.
Ezechiela 12  3 Synu człowieczy, przygotuj sobie rzeczy na drogę zesłania, za dnia i na ich oczach, i na ich oczach wyjdź z miejsca twego pobytu na inne. Może to zrozumieją, chociaż to lud zbuntowany.
Ezechiela 12  4 Wynieś swoje tobołki jak tobołki zesłańca za dnia, na ich oczach, i wyjdź wieczorem — na ich oczach — tak jak wychodzą zesłańcy.
Ezechiela 12  5 Na ich oczach zrób sobie wyłom w murze i wyjdź przez niego.
Ezechiela 12  6 Na ich oczach włóż tobołek na swoje barki i wyjdź, gdy zmierzch zapadnie. Zasłoń twarz, abyś nie widział kraju, albowiem ustanawiam cię znakiem dla pokoleń izraelskich".
Ezechiela 12  7 I uczyniłem tak, jak mi rozkazano: tobołki wyniosłem za dnia, jak tobołki zesłańca, wieczorem uczyniłem sobie rękami wyłom w murze, wyszedłem w mroku i na ich oczach włożyłem [tobołek] na barki.
Ezechiela 12  8 Rano skierował Jahwe do mnie te słowa:
Ezechiela 12  9 "Synu człowieczy, czy dom Izraela, lud zbuntowany, zapytał się: "Co ty robisz?"
Ezechiela 12 10 Powiedz im: Tak mówi Jahwe Pan: Ta przepowiednia odnosi się do władcy, będącego w Jerozolimie, i do całego domu Izraela, który tam się znajduje.
Ezechiela 12 11 Powiedz: Jestem dla was znakiem. Podobnie jak ja uczyniłem, tak się wam stanie: Pójdą na zesłanie, w niewolę!
Ezechiela 12 12 Władca, który znajduje się wśród nich, włoży na ramiona [tobołki] w mroku i wyjdzie; zrobią wyłom w murze, aby mógł przez niego przejść, zasłoni on twarz, aby swymi oczami nie widział kraju.
Ezechiela 12 13 Zarzucę sieć moją na niego i wpadnie w mój niewód. Każę go przyprowadzić do Babilonu, do kraju Chaldejczyków, ale nie będzie go mógł oglądać i tam umrze.
Ezechiela 12 14 A wszystkich z jego otoczenia, jego obrońców i wszystkie zastępy jego wojsk rozproszę na wszystkie wiatry i miecza na nich dobędę.
Ezechiela 12 15 I poznają, że Ja jestem Jahwe, gdy ich rozproszę wśród narodów i rozrzucę po krajach.
Ezechiela 12 16 Ale niektórych z nich, którzy ujdą miecza, głodu i zarazy, pozostawię, aby pomiędzy narodami, do których przybędą, opowiadali o wszystkich swoich obrzydliwościach. Wówczas poznają, że Ja jestem Jahwe".
Ezechiela 12 17 Jahwe skierował do mnie te słowa:
Ezechiela 12 18 "Synu człowieczy, z drżeniem będziesz spożywał swój chleb, a w niepokoju i smutku będziesz pił wodę.
Ezechiela 12 19 Powiedz ludowi ziemi: Tak mówi Jahwe Pan do mieszkańców Jerozolimy w ziemi izraelskiej: Chleb swój będą spożywali w smutku, a wodę będą pili w trwodze, ponieważ ziemia ich zamieni się w pustkowie i zostanie ogołocona ze swoich dostatków z powodu bezprawia wszystkich jej mieszkańców.
Ezechiela 12 20 Ludne miasta zostaną opuszczone, ziemia zamieni się w pustkowie. Wówczas poznacie, że Ja jestem Jahwe".
Ezechiela 12 21 Jahwe skierował do mnie te słowa:
Ezechiela 12 22 "Synu człowieczy, cóż to macie za przysłowie o ziemi izraelskiej, które głosi: "Dłużą się dni, a wszystkie proroctwa zawodzą".
Ezechiela 12 23 Dlatego powiedz im: Tak mówi Jahwe Pan: Ja sprawię, że przypowieści tej zostanie położony kres i nie będą jej więcej powtarzać w Izraelu. Co więcej, powiedz im: "Nadchodzą dni, gdy każde widzenie stanie się rzeczywistością".
Ezechiela 12 24 Nie będzie już bowiem wśród pokoleń izraelskich żadnego fałszywego widzenia ani żadnego złudnego proroctwa,
Ezechiela 12 25 gdyż Ja, Jahwe, przemawiam, a to, co mówię, to stanie się niechybnie; już za dni waszych, ludu zbuntowany, ogłoszę wyrok i wykonam go!" — wyrocznia Jahwe Pana.
Ezechiela 12 26 Potem Jahwe skierował do mnie te słowa:
Ezechiela 12 27 "Synu człowieczy, oto Izraelici powiadają: "Widzenie, jakie on ma, odnosi się do dni bardzo odległych. Prorokuje o dalekiej przyszłości".
Ezechiela 12 28 Przeto powiedz im: Tak mówi Jahwe Pan: Już więcej żaden z moich wyroków nie dozna zwłoki. Cokolwiek mówię, to mówię i wykonam!" — wyrocznia Jahwe Pana.

Ezechiela 13  1 Jahwe skierował do mnie te słowa:
Ezechiela 13  2 "Synu człowieczy, prorokuj przeciw prorokom izraelskim, prorokuj i mów do tych, którzy prorokują we własnym imieniu: Słuchajcie słowa Jahwe.
Ezechiela 13  3 Tak mówi Jahwe Pan: Biada prorokom głupim, którzy idą za własnym rozumieniem, a niczego nie widzieli.
Ezechiela 13  4 Jak lisy wśród ruin, takimi są twoi prorocy, Izraelu.
Ezechiela 13  5 Nie wstąpiliście na wyłom ani nie budowaliście murów wokół domu Izraela, aby się ostał w walce w dzień Jahwe.
Ezechiela 13  6 Oglądają rzeczy zwodnicze i prorokują kłamstwa ci, którzy mawiają: "Wyrocznia Jahwe". Jahwe ich nie posłał, a mimo to oczekują spełnienia słowa.
Ezechiela 13  7 Czy nie mieliście widzeń zwodniczych i nie opowiadaliście proroctw fałszywych, gdyście mówili: "Wyrocznia Jahwe"- a Ja nie mówiłem?
Ezechiela 13  8 Dlatego tak mówi Jahwe Pan: Ponieważ przepowiadaliście rzeczy zwodnicze i mieliście kłamliwe widzenia, Ja występuję przeciwko wam — wyrocznia Jahwe Pana.
Ezechiela 13  9 Ręka moja dotknie proroków, którzy widzą rzeczy zwodnicze i przepowiadają kłamstwa. Nie będą oni należeć do społeczności mego ludu i nie zostaną wpisani w poczet pokoleń izraelskich, nie wejdą do ziemi Izraela, abyście poznali, że Ja jestem Jahwe Pan.
Ezechiela 13 10 Oto wprowadzili mój lud w błąd, mówiąc: "Pokój", podczas gdy pokoju nie było. A kiedy on budował mur, to tamci pokrywali go tynkiem.
Ezechiela 13 11 Powiedz tym, którzy go pokrywali tynkiem: Rozwali się on, gdy tylko spadnie deszcz ulewny, nastąpi gradobicie i wicher gwałtowny się zerwie.
Ezechiela 13 12 I oto mur rozwalony. Czy wam nie powiedzą: Gdzie jest zaprawa, którąście narzucili?
Ezechiela 13 13 Przeto tak mówi Jahwe Pan: Sprowadzę wicher gwałtowny na skutek mojej zapalczywości, spadnie deszcz ulewny na skutek mojego gniewu i grad na skutek mego oburzenia, by wszystko zniszczyć.
Ezechiela 13 14 I zburzę mur, któryście pokryli tynkiem, powalę go na ziemię, tak że ukażą się jego fundamenty i upadnie, a wy pod nim zginiecie. Wówczas poznacie, że Ja jestem Jahwe.
Ezechiela 13 15 Wywrę gniew mój na murze i na tych, którzy go tynkiem obrzucili, i powiem wam: Gdzie jest mur i ci, którzy go tynkowali —
Ezechiela 13 16 prorocy Izraela, wieszczący o Jerozolimie, którzy mieli o niej widzenia pokoju, ale w której nie było pokoju?" — wyrocznia Jahwe Pana.
Ezechiela 13 17 "A ty, synu człowieczy, zwróć swoje oblicze ku córkom twojego narodu, samorzutnie głoszącym przepowiednie, i prorokuj przeciwko nim.
Ezechiela 13 18 Powiesz: Tak mówi Jahwe Pan: Biada tym, które szyją wstążki na wszystkie przeguby rąk i sporządzają zasłony wszelkiego kształtu na głowy, aby usidlać dusze. Łowicie dusze ludu mego, a własne dusze chcecie przy życiu zachować?
Ezechiela 13 19 Bezcześcicie Mnie przed ludem moim dla garści jęczmienia i kęsa chleba, zabijając dusze, które nie powinny umrzeć, a oszczędzając dusze, które nie powinny żyć, gdy okłamujecie mój lud, który chętnie słucha kłamstwa.
Ezechiela 13 20 Przeto tak mówi Jahwe Pan: Oto wystąpię przeciwko wstążkom, którymi usidlacie dusze jak ptaki. Pozrywam je z ramion waszych i dusze przez was usidlone wypuszczę na wolność.
Ezechiela 13 21 Pozrywam wasze zasłony i tak jak ptaki wyzwolę lud mój z rąk waszych, aby już więcej nie był łupem w waszych rękach, i poznacie, że Ja jestem Jahwe.
Ezechiela 13 22 Ponieważ zasmucałyście kłamstwem serce sprawiedliwego, chociaż Ja go nie zasmucałem, i ponieważ wzmacniałyście ręce bezbożnego, aby nie zawrócił ze swej drogi złej i żył,
Ezechiela 13 23 dlatego nie będziecie miały widzeń złudnych i nie będziecie więcej prorokowały. Wyzwolę lud mój z ręki waszej i poznacie, że Ja jestem Jahwe".

Ezechiela 14  1 Przybyli do mnie niektórzy ze starszyzny izraelskiej i usiedli przede mną.
Ezechiela 14  2 A Jahwe skierował do mnie te słowa:
Ezechiela 14  3 "Synu człowieczy, mężowie ci wprowadzili do serca swoje bożki i postawili przed sobą to, co było dla nich sposobnością do grzechu. Czyż mam na to pozwolić, aby oni pytali Mnie o radę?
Ezechiela 14  4 Dlatego mów z nimi i powiedz im: Tak mówi Jahwe Pan: Każdemu z domu Izraela, który wprowadza swoje bożki do serca i stawia przed sobą, a potem przychodzi do proroka, odpowiem Ja sam, Jahwe, stosownie do liczby jego bożków,
Ezechiela 14  5 aby odkryć zamiary domu Izraela, tych, którzy się oddalili ode Mnie z powodu wszystkich swoich bożków.
Ezechiela 14  6 Dlatego powiedz domowi Izraela: Tak mówi Jahwe Pan: Nawróćcie się i odwróćcie od swoich bożków, i od wszystkich swoich obrzydliwości się odwróćcie.
Ezechiela 14  7 Albowiem Ja sam, Jahwe, dam odpowiedź każdemu spośród Izraelitów i z przychodniów mieszkających w Izraelu, ktokolwiek odwróci się ode Mnie i wprowadzi do serca swe bożki, i postawi przed sobą to, co dla niego stanowi sposobność do grzechu, a potem przyjdzie do proroka, aby przez niego pytać Mnie o radę.
Ezechiela 14  8 Zwrócę oblicze moje przeciwko temu mężowi, użyję go jako przysłowiowego przykładu i wykluczę z mego ludu, a poznacie, że Ja jestem Jahwe.
Ezechiela 14  9 A gdyby prorok dał się zwieść i przemawiał — oto Ja, Jahwe, zwiodłem tego proroka: wyciągnę rękę przeciwko niemu i zgładzę go spośród ludu mego izraelskiego.
Ezechiela 14 10 Poniosą odpowiedzialność za swoje winy! Wina proroka będzie taka jak tego, który się go pytał-
Ezechiela 14 11 aby dom Izraela nie oddalał się już więcej ode Mnie i nie plamił się już więcej żadnymi swymi grzechami. Oni będą moim ludem, a Ja będę ich Bogiem" — wyrocznia Jahwe Pana.
Ezechiela 14 12 Jahwe skierował do mnie te słowa:
Ezechiela 14 13 "Synu człowieczy, gdyby jakiś kraj zgrzeszył przeciwko Mnie niewiernością i gdybym wówczas wyciągnął rękę przeciwko niemu, i złamał mu podporę chleba, zesłał głód, wyniszczył ludzi i zwierzęta
Ezechiela 14 14 i gdyby tam byli owi trzej mężowie: Noe, Danel i Job, to tylko oni, dzięki sprawiedliwości swej, ocaliliby życie swoje — wyrocznia Jahwe Pana.
Ezechiela 14 15 Albo gdybym na ten kraj zesłał dzikie zwierzęta, aby go wyludnić i uczynić z niego pustynię, tak by nikt z powodu dzikich zwierząt nie mógł tamtędy przechodzić,
Ezechiela 14 16 i gdyby w jego środku byli owi trzej mężowie, na moje życie — wyrocznia Jahwe Pana — nie mogliby uratować ani synów, ani córek; oni sami tylko by się ocalili, kraj zaś zamieniłby się w pustynię.
Ezechiela 14 17 Albo gdybym na kraj ten sprowadził miecz i gdybym powiedział: Niech miecz przejdzie przez ten kraj, i wyniszczyłbym w nim ludzi i zwierzęta,
Ezechiela 14 18 i gdyby owi trzej mężowie znajdowali się w jego środku, na moje życie — wyrocznia Jahwe Pana — nie mogliby ocalić ani synów, ani córek, ocaliliby tylko samych siebie.
Ezechiela 14 19 Albo gdybym na kraj ten zesłał zarazę i we krwi utopiłbym gniew mój na niego, aby wytracić stamtąd ludzi i zwierzęta,
Ezechiela 14 20 i gdyby Noe, Danel i Job w jego środku się znajdowali, na moje życie — wyrocznia Jahwe Pana — ani synów, ani córek by nie ocalili, ale oni sami tylko dzięki swej sprawiedliwości ocaliliby własne życie.
Ezechiela 14 21 Bo tak mówi Jahwe Pan: Nawet gdybym zesłał na Jerozolimę owe cztery moje straszne klęski — miecz, głód, dzikie zwierzęta i zarazę, aby w niej wyniszczyć ludzi i zwierzęta,
Ezechiela 14 22 to jeszcze pozostanie tam Reszta, która ocali synów i córki. Oto oni przyjdą do was i będziecie widzieli postępowanie ich i uczynki, tak iż pocieszycie się po klęskach, które sprowadziłem na Jerozolimę, po wszystkim tym, co na nią sprowadziłem.
Ezechiela 14 23 Oni pocieszać was będą, gdy zobaczycie ich postępowanie i uczynki i poznacie, że nie bez podstaw było to wszystko, co jej uczyniłem" — wyrocznia Jahwe Pana.

Ezechiela 15  1 Jahwe skierował do mnie te słowa:
Ezechiela 15  2 "Synu człowieczy, czyż drzewo wino rośli jest lepsze od jakiegokolwiek drzewa liściastego, które jest wśród drzew w lesie?
Ezechiela 15  3 Czy weźmie się z niego drewno, by uczynić jakiś przedmiot? Czy użyje się go do zrobienia kołka, aby na nim zawiesić jakiekolwiek naczynie?
Ezechiela 15  4 Oto w ogień się wrzuca je na spalenie. Obydwa jego końce ogień już strawił, a środek został nadpalony. Czy przyda się jeszcze na co?
Ezechiela 15  5 Oto gdy jeszcze było nietknięte, już nie nadawało się do obróbki; tym mniej się nada do obróbki, gdy ogień je strawił, a ono spłonęło.
Ezechiela 15  6 Dlatego tak mówi Jahwe Pan: podobnie jak z drzewem winorośli, które jest wśród drzew w lesie, a które wrzuciłem w ogień na spalenie, tak postąpię z mieszkańcami Jerozolimy.
Ezechiela 15  7 Oblicze moje zwracam przeciwko nim; ognia uszli, lecz ogień ich strawi. I poznacie, że Ja jestem Jahwe, kiedy oblicze moje zwrócę przeciwko nim.
Ezechiela 15  8 Zamienię ten kraj w pustkowie, bo dopuścili się wiarołomstwa" — wyrocznia Jahwe Pana.

Ezechiela 16  1 Jahwe skierował do mnie te słowa:
Ezechiela 16  2 "Synu człowieczy, zapoznaj Jerozolimę z jej obrzydliwościami
Ezechiela 16  3 i powiedz: Tak mówi Jahwe Pan do Jerozolimy: Z pochodzenia swego i urodzenia swego jesteś z ziemi Kanaan. Ojciec twój był Amorytą, a matka twoja- Chetytką.
Ezechiela 16  4 A twoje urodzenie: w dniu twego przyjścia na świat nie ucięto ci pępowiny, nie obmyto cię w wodzie, aby cię oczyścić; nie natarto cię solą i w pieluszki cię nie owinięto.
Ezechiela 16  5 Żadne oko nie okazało współczucia, aby spełnić względem ciebie jedną z tych przysług przez litość dla ciebie. W dniu twego urodzenia wyrzucono cię na puste pole — przez niechęć do ciebie.
Ezechiela 16  6 Oto Ja przechodziłem obok ciebie i ujrzałem cię, jak szamotałaś się we krwi. Rzekłem do ciebie, gdy byłaś we krwi: Żyj,
Ezechiela 16  7 rośnij! Uczyniłem cię jak kwiat polny. Rosłaś, wzrastałaś i doszłaś do wieku dojrzałego. Piersi twoje nabrały kształtu i włosy twoje stały się obfitsze. Ale byłaś naga i odkryta.
Ezechiela 16  8 Oto przechodziłem obok ciebie i ujrzałem cię. Był to twój czas, czas miłości. Rozciągnąłem połę płaszcza mego nad tobą i zakryłem twoją nagość. Związałem się z tobą przysięgą i wszedłem z tobą w przymierze — wyrocznia Jahwe Pana — stałaś się moją.
Ezechiela 16  9 Obmyłem cię wodą, otarłem z ciebie krew i namaściłem olejkiem.
Ezechiela 16 10 Następnie przyodziałem cię wyszywaną szatą, obułem cię w trzewiki z miękkiej skórki, opasałem bisiorem i okryłem cię jedwabiem.
Ezechiela 16 11 Ozdobiłem cię klejnotami, włożyłem bransolety na twoje ręce i naszyjnik na twoją szyję.
Ezechiela 16 12 Włożyłem też pierścień w twój nos, kolczyki w twoje uszy i wspaniały diadem na twoją głowę.
Ezechiela 16 13 Zostałaś ozdobiona złotem i srebrem, przyodziana w bisior oraz w szaty jedwabne i wyszywane. Jadałaś najczystszą mąkę, miód i oliwę. Stawałaś się z dnia na dzień piękniejsza i doszłaś aż do godności królewskiej.
Ezechiela 16 14 Rozeszła się twoja sława między narodami dzięki twojej piękności, bo była ona doskonała z powodu ozdób, którymi cię wyposażyłem — wyrocznia Jahwe Pana.
Ezechiela 16 15 Ale zaufałaś swojej piękności i wyzyskałaś swoją sławę na to, by uprawiać nierząd. Oddawałaś się każdemu, kto obok ciebie przechodził.
Ezechiela 16 16 Nabrałaś swoich szat i sporządziłaś sobie wyżyny [z namiotami] o różnorakich barwach i na nich uprawiałaś nierząd.
Ezechiela 16 17 Wziąwszy ozdobne przedmioty z mojego złota i z mojego srebra, które ci dałem, uczyniłaś sobie z nich podobizny ludzkie i przed nimi grzeszyłaś nierządem.
Ezechiela 16 18 Wzięłaś swe szaty wyszywane i okryłaś je nimi, a także moją oliwę i moje kadzidło składałaś w ofierze przed nimi!
Ezechiela 16 19 Nawet mój pokarm, który ci dałem: najczystszą mąkę, oliwę i miód, którymi cię żywiłem, ofiarowałaś przed nimi jako miłą woń. Tak było — wyrocznia Jahwe Pana.
Ezechiela 16 20 Brałaś też synów swoich i córki, któreś mi urodziła, a składałaś im w ofierze na pożywienie. Czy więc znikomy jest twój nierząd?
Ezechiela 16 21 Zabijałaś przecież synów moich i paląc ich składałaś im w ofierze.
Ezechiela 16 22 A przy wszystkich tych obrzydliwościach i nierządach nie pamiętałaś na dni twojej młodości, gdyś była naga, odkryta i gdy szamotałaś się w swojej krwi.
Ezechiela 16 23 A po tych wszystkich złościach twoich — biada, o biada tobie! — wyrocznia Jahwe Pana —
Ezechiela 16 24 budowałaś sobie szałasy i sporządzałaś wzniesienia na każdym miejscu.
Ezechiela 16 25 Na początku każdej drogi budowałaś sobie wzniesienie, aby tam kalać swoją piękność i oddawałaś się każdemu przechodniowi. Mnożyłaś coraz bardziej swoje czyny nierządne.
Ezechiela 16 26 Uprawiałaś nierząd z twoimi sąsiadami Egipcjanami o ciałach potężnych, pomnażałaś  coraz bardziej swoje czyny nierządne, aby Mnie gniewać.
Ezechiela 16 27 Oto wyciągnąłem rękę przeciwko tobie i zmniejszyłem ci pokarm, i wydałem cię na łup twoim nieprzyjaciołom, córkom filistyńskim, które się wstydziły twojego postępowania.
Ezechiela 16 28 Uprawiałaś następnie nierząd z Asyryjczykami, ponieważ byłaś nienasycona; oddawałaś się nierządowi z nimi, a i tak się tym nie nasyciłaś.
Ezechiela 16 29 Uprawiałaś więc znów nierząd z krajem kupieckim Chaldejczyków i także tym się nie nasyciłaś.
Ezechiela 16 30 Jakżeż słabe było twoje serce — wyrocznia Jahwe Pana — skoro dopuszczałaś się takich rzeczy, godnych bezwstydnej nierządnicy,
Ezechiela 16 31 skoro budowałaś szałas na początku każdej drogi, skoro urządzałaś sobie wzniesienia na każdym placu, a gardząc zapłatą nie byłaś podobna do nierządnicy,
Ezechiela 16 32 lecz do kobiety cudzołożnej, która zamiast swojego męża przyjmuje obcych.
Ezechiela 16 33 Wszystkim nierządnicom daje się zapłatę, a ty wszystkim swoim kochankom dawałaś podarki i zjednywałaś ich sobie, by przychodzili do ciebie zewsząd i uprawiali z tobą nierząd.
Ezechiela 16 34 U ciebie działo się odwrotnie niż u nierządnic: nikt nie gonił za tobą. To ty dawałaś zapłatę, a ciebie nikt nie wynagradzał. Tak, z tobą było wprost odwrotnie.
Ezechiela 16 35 Dlatego, Nierządnico, słuchaj słowa Jahwe!
Ezechiela 16 36 Tak mówi Jahwe Pan: Za to, że odsłaniałaś swą sromotę i odkrywałaś swoją nagość, uprawiając nierząd ze wszystkimi swoimi ohydnymi bożkami, a także za krew twoich synów, których im ofiarowałaś —
Ezechiela 16 37 za to Ja zgromadzę wszystkich twoich kochanków, w których miałaś upodobanie, i wszystkich tych, których miłowałaś, jak również i tych wszystkich, których nienawidziłaś. Tak, Ja zgromadzę ich ze wszystkich stron przeciwko tobie i odsłonię twą nagość przed nimi, aby zobaczyli całą twoją nagość.
Ezechiela 16 38 Będę cię sądził tak, jak się sądzi cudzołożnice i zabójczynie. Wydam cię na krwawą pomstę w gniewie i zazdrości.
Ezechiela 16 39 Wydam cię w ich ręce, a oni zniosą twoje szałasy, zniszczą twoje wzniesienia, rozbiorą cię z twoich szat, zabiorą ci twoje klejnoty i pozostawią cię nagą i odkrytą.
Ezechiela 16 40 Zwołają przeciwko tobie zgromadzenie, ukamienują cię i mieczami poćwiartują na części.
Ezechiela 16 41 Następnie domy twoje spalą w ogniu i wykonają na tobie wyrok na oczach wielu kobiet. Oto tak położę kres twemu nierządowi i już więcej nie będziesz dawała podarków za nierząd.
Ezechiela 16 42 I tak uśmierzę mój gniew na ciebie i odsunę od ciebie moją zapalczywość. Uspokoję się i już więcej nie będę się gniewał.
Ezechiela 16 43 Ponieważ nie pamiętałaś o dniach młodości swojej i wszystkimi czynami wzbudzałaś we Mnie gniew, tak Ja z kolei zażądam od ciebie zdania sprawy z twego postępowania- wyrocznia Jahwe Pana — nie dodasz już zbrodni do wszystkich twoich obrzydliwości.
Ezechiela 16 44 Oto każdy układający przysłowia będzie o tobie głosił następujące przysłowie: "Jaka matka, taka córka".
Ezechiela 16 45 Jesteś rzeczywiście córką twej matki, która zdradziła swego męża i dzieci; jesteś rzeczywiście siostrą swoich sióstr, które zdradziły swoich mężów i dzieci. Matka wasza była Chetytką, a ojciec wasz Amorytą.
Ezechiela 16 46 Twoją starszą siostrą była Samaria, mieszkająca na lewo od ciebie wraz ze swoimi córkami, a twoją młodszą siostrą była Sodoma wraz ze swoimi córkami, mieszkająca na prawo od ciebie.
Ezechiela 16 47 Tylko przez krótki czas nie naśladowałaś ich postępowania i nie popełniałaś takich obrzydliwości jak one. A potem w całym swym prowadzeniu się stałaś się gorsza od nich.
Ezechiela 16 48 Na moje życie — wyrocznia Jahwe Pana: Twoja siostra Sodoma wraz ze swymi córkami postępowała tak, jak ty postępowałaś wraz z twymi córkami.
Ezechiela 16 49 Oto taka była wina siostry twojej, Sodomy: odznaczała się ona i jej córki wyniosłością, obfitością dóbr i spokojną pomyślnością, ale nie wspierały biednego i nieszczęśliwego,
Ezechiela 16 50 co więcej, uniosły się pychą i dopuszczały się tego, co wobec Mnie jest obrzydliwością. Dlatego je odrzuciłem, jak to widziałaś.
Ezechiela 16 51 Także Samaria nie dopuściła się ani połowy grzechów twoich. Ty popełniłaś o wiele więcej obrzydliwości niż one i ty usprawiedliwiłaś twoje siostry przez wszystkie twoje obrzydliwości, któreś popełniła.
Ezechiela 16 52 Ty więc także znoś swoją hańbę, ty, któraś usprawiedliwiała swoje siostry. Przez twoje grzechy, które były gorsze niż ich, zostały one przez ciebie usprawiedliwione. Zawstydź się więc i znoś swoją hańbę, albowiem usprawiedliwiałaś swoje siostry.
Ezechiela 16 53 Ja zaś odmienię ich los, los Sodomy i jej córek oraz los Samarii i jej córek, a także twój los odmienię przy nich,
Ezechiela 16 54 abyś tak hańbę swoją nosiła i była zawstydzona z powodu wszystkiego, czegoś się dopuściła, i w ten sposób im przyniosła pociechę.
Ezechiela 16 55 Twoja siostra Sodoma i jej córki wrócą znów do pierwotnego swego stanu. Podobnie i Samaria ze swymi córkami powróci także do swego stanu pierwotnego. Ty i córki twoje wrócicie także do swego stanu pierwotnego.
Ezechiela 16 56 Czyż za dni twojej pychy nie było mowy w twoich ustach o twojej siostrze Sodomie,
Ezechiela 16 57 zanim hańba twoja nie została odkryta? Podobnie jak ona jesteś teraz pośmiewiskiem dla córek Edomu i wszystkich, którzy mieszkają dokoła, dla córek filistyńskich, które tobą gardzą.
Ezechiela 16 58 Odpowiesz za swe cudzołóstwa i obrzydliwości — wyrocznia Jahwe Pana.
Ezechiela 16 59 Tak bowiem mówi Jahwe Pan: Postąpię z tobą tak, jak ty postępowałaś, ty, któraś złamała przysięgę i zerwała przymierze.
Ezechiela 16 60 Ja jednak wspomnę na przymierze, które z tobą zawarłem za dni twojej młodości, i ustanowię z tobą przymierze wieczne.
Ezechiela 16 61 Ty zaś ze swej strony wspomnisz na swoje postępowanie i zawstydzisz się, kiedy przyjąwszy siostry twoje tak starsze, jak młodsze od ciebie, dam ci je za córki w myśl zawartego z tobą przymierza.
Ezechiela 16 62 Odnowię bowiem moje przymierze z tobą i poznasz, że Ja jestem Jahwe,
Ezechiela 16 63 abyś pamiętała i wstydziła się, i abyś ze wstydu ust swoich nie otwarła wówczas, gdy ci przebaczę wszystko, coś uczyniła" — wyrocznia Jahwe Pana.

Ezechiela 17  1 Jahwe skierował do mnie te słowa:
Ezechiela 17  2 "Synu człowieczy, wymyśl zagadkę i opowiedz przypowieść domowi izraelskiemu.
Ezechiela 17  3 Powiesz: Tak mówi Jahwe Pan: Orzeł wielki, o skrzydłach rozłożystych i długich piórach, pokryty pstrym pierzem, przyleciał nad Liban i zabrał wierzchołek cedru.
Ezechiela 17  4 Ułamał koniec jego pędów, zaniósł do kraju kupieckiego i złożył go w mieście handlowym.
Ezechiela 17  5 Następnie wziął szczep z tego kraju i zasadził na roli urodzajnej, i umieścił go nad obfitymi wodami, i zasadził jak wierzbę,
Ezechiela 17  6 by rósł i stał się bujną winoroślą — choć niskiego wzrostu — którego pędy zwracały się ku niemu, którego korzenie miały być pod nim. I stał się krzewem winnym, wytworzył gałązki i wypuścił listowie.
Ezechiela 17  7 Ale był inny wielki orzeł, o wielkich skrzydłach i bogatym upierzeniu. A oto ów krzew z ziemi, gdzie był zasadzony, ku niemu zwrócił swe korzenie, ku niemu zwrócił swe gałązki, aby on je nawadniał.
Ezechiela 17  8 A przecież na roli urodzajnej, nad ściekiem wód obfitych był zasadzony, gdzie mógł puszczać gałązki i wydawać owoc, i stać się wspaniałą winoroślą.
Ezechiela 17  9 Powiedz: Tak mówi Jahwe Pan: Czy to się uda? Czy nie wyrwie on jego korzeni? Czy nie oberwie jego owoców? I czy nie uschną wszystkie jego świeże pędy, które puści? A nie potrzeba mu ani mocnego ramienia, ani licznego ludu, aby go wyrwać z korzeniami.
Ezechiela 17 10 Oto go zasadzono. — Czy mu się poszczęści? Czy nie uschnie, gdy wschodni wiatr powieje? Uschnie na roli, na której wypuszczał swe pędy".
Ezechiela 17 11 Jahwe skierował do mnie te słowa:
Ezechiela 17 12 "Mówże do ludu opornego: Czy nie wiecie, co to oznacza? Powiedz: Oto król babiloński nadciągnął do Jerozolimy, pochwycił jej króla i jej książąt i zaprowadził ich do siebie, do Babilonu.
Ezechiela 17 13 Wziął następnie jednego z potomków królewskich, zawarł z nim przymierze i przysięgą go związał, a co znaczniejszych uprowadził z kraju,
Ezechiela 17 14 aby królestwo było skromne, tak by więcej już nie powstało, by tak mogło trwać, zachowując warunki przymierza.
Ezechiela 17 15 On jednak zbuntował się przeciw niemu, skierował posłów do Egiptu, aby mu dano koni i liczne oddziały. Czy mu się to powiedzie? Czy ocali się ten, który tak postępuje? Czy ten się ocali, co złamał przymierze?
Ezechiela 17 16 Na moje życie — wyrocznia Jahwe Pana — w siedzibie tego króla, który go wprowadził na tron, a wobec którego przysięgi nie dochował i złamał warunki przymierza, u niego w Babilonie umrze.
Ezechiela 17 17 Nie wspomoże go faraon wielkim wojskiem i licznymi zastępami podczas walki, gdy usypią wały i pobudują wieże, gdzie zginie mnóstwo ludzi.
Ezechiela 17 18 On odrzucił przysięgę i złamał przymierze, bo rękę swą do tego przyłożył, on to wszystko uczynił. Nie ocali się.
Ezechiela 17 19 Dlatego tak mówi Jahwe Pan: Na moje życie! Skutki odrzucenia mojej przysięgi i złamania mego przymierza sprowadzę na jego głowę.
Ezechiela 17 20 Zarzucę moją sieć na niego, aby wpadł w mój niewód i przywiodę go do Babilonu i tam go osadzę za wiarołomstwo popełnione względem Mnie.
Ezechiela 17 21 Wszyscy zaś najlepsi wśród całego jego wojska zginą od miecza, a Reszta ocalonych zostanie rozproszona na wszystkie wiatry. I poznacie, że przemówiłem Ja, Jahwe.
Ezechiela 17 22 Tak mówi Jahwe Pan: Ja także wezmę wierzchołek z wysokiego cedru i zasadzę, u najwyższych jego pędów ułamię gałązkę i zasadzę ją na górze wyniosłej i wysokiej.
Ezechiela 17 23 Na wysokiej górze izraelskiej ją zasadzę. Ona wypuści gałązki i wyda owoc i stanie się cedrem wspaniałym. Wszystko ptactwo pod nim zamieszka, wszystkie istoty skrzydlate zamieszkają w cieniu jego gałęzi.
Ezechiela 17 24 I wszystkie drzewa polne poznają, że Ja jestem Jahwe, który poniża drzewo wysokie, który drzewo niskie wywyższa, który sprawia, że drzewo zielone usycha, który zieloność daje drzewu suchemu. Ja, Jahwe, rzekłem i to uczynię".

Ezechiela 18  1 Jahwe skierował do mnie te słowa:
Ezechiela 18  2 "Z jakiego powodu powtarzacie między sobą tę przypowieść o ziemi izraelskiej: Ojcowie jedli zielone winogrona, a zęby ścierpły synom?
Ezechiela 18  3 Na moje życie — wyrocznia Jahwe Pana. Nie będziecie więcej powtarzali tej przypowieści w Izraelu.
Ezechiela 18  4 Oto wszystkie osoby są moje: tak osoba ojca, jak osoba syna. Są moje. Umrze tylko [ta] osoba, która zgrzeszyła.
Ezechiela 18  5 Ktokolwiek jest sprawiedliwy i przestrzega prawa i sprawiedliwości,
Ezechiela 18  6 kto nie jada mięsa z krwią i oczu nie podnosi ku bożkom izraelskim, nie bezcześci żony bliźniego, nie zbliża się do żony w okresie jej nieczystości,
Ezechiela 18  7 nie krzywdzi nikogo, zwraca zastaw dłużnikowi, nie popełnia rozboju, łaknącemu udziela swego chleba, nagiego przyodziewa szatą,
Ezechiela 18  8 nie uprawia lichwy, nie żąda odsetek, odsuwa swą rękę od nieprawości, sprawiedliwie rozsądza między jednym człowiekiem a drugim,
Ezechiela 18  9 stosuje się do moich ustaw i zachowuje wiernie moje przykazania, postępując uczciwie — ten na pewno żyć będzie — wyrocznia Jahwe Pana.
Ezechiela 18 10 Lecz jeśliby zrodził syna gwałtownika i rozlewającego krew, winnego jednej z tych [zbrodni] —
Ezechiela 18 11 choć sam żadnej z nich nie popełnił — syna, który jadł mięso z krwią, syna, który bezcześcił żonę swego bliźniego,
Ezechiela 18 12 uciskał biednego i potrzebującego, popełniał rozboje, nie oddawał zastawu, podnosił oczy ku bożkom, dopuszczał się obrzydliwości,
Ezechiela 18 13 uprawiał lichwę i żądał odsetek — ten nie będzie żył, bo popełnił wszystkie te bezeceństwa. Ten na pewno umrze, a [odpowiedzialność za] krew jego spadnie na niego samego.
Ezechiela 18 14 Natomiast gdyby zrodził syna, który by widział wszystkie grzechy popełniane przez swego ojca i uląkł się, a nie naśladował go w nich,
Ezechiela 18 15 a więc nie jadał mięsa z krwią, nie podnosił oczu ku bożkom izraelskim, nie bezcześcił żony bliźniego,
Ezechiela 18 16 nie uciskał nikogo, nie zwlekał z płaceniem długów, nie popełniał gwałtów, łaknącemu udzielał chleba, przyodziewał nagiego,
Ezechiela 18 17 odwracał rękę od złego, nie uprawiał lichwy, nie żądał odsetek, wypełniał moje nakazy i postępował według moich ustaw: ten nie umrze skutkiem wykroczeń swego ojca, ale żyć będzie.
Ezechiela 18 18 A ponieważ ojciec jego był gwałtownikiem, dopuszczał się grabieży i nie postępował dobrze pośród mego ludu, dlatego umrze z powodu swoich nieprawości.
Ezechiela 18 19 Wy zaś mówicie: "Dlaczego syn nie odpowiada za winy swego ojca?" Ależ syn postępował według prawa i sprawiedliwości, zachowywał wszystkie moje ustawy i postępował według nich, a więc powinien żyć.
Ezechiela 18 20 Umrze tylko ta osoba, która grzeszy. Syn nie ponosi odpowiedzialności za winę swego ojca ani ojciec — za winę swego syna. Sprawiedliwość sprawiedliwego jemu zostanie przypisana, występek zaś występnego na niego spadnie.
Ezechiela 18 21 A jeśliby występny porzucił wszystkie swoje grzechy, które popełniał, a strzegł wszystkich moich ustaw i postępowałby według prawa i sprawiedliwości, żyć będzie, a nie umrze:
Ezechiela 18 22 nie będą mu poczytane wszystkie grzechy, jakie popełnił, lecz będzie żył dzięki sprawiedliwości, z jaką postępował.
Ezechiela 18 23 Czyż ma mi zależeć na śmierci występnego — wyrocznia Jahwe Pana — a nie raczej na tym, by się nawrócił i żył?
Ezechiela 18 24 A gdyby sprawiedliwy odstąpił od swej sprawiedliwości i popełniał zło, naśladując wszystkie obrzydliwości, którym się oddaje występny, czy taki będzie żył? Żaden z wykonanych czynów sprawiedliwych nie będzie mu poczytany, ale umrze z powodu nieprawości, której się dopuszczał, i grzechu, który popełnił.
Ezechiela 18 25 Wy mówicie: "Sposób postępowania Jahwe nie jest słuszny". Słuchaj jednakże, domu Izraela: Czy mój sposób postępowania jest niesłuszny, czy raczej wasze postępowanie jest przewrotne?
Ezechiela 18 26 Jeśli sprawiedliwy odstąpił od sprawiedliwości, dopuszczał się grzechu i umarł, to umarł z powodu grzechów, które popełnił.
Ezechiela 18 27 A jeśli bezbożny odstąpi od bezbożności, której się oddawał, i postępuje według prawa i sprawiedliwości, to zachowa duszę swoją przy życiu.
Ezechiela 18 28 Zastanowił się i odstąpił od wszystkich swoich grzechów, które popełniał, i dlatego na pewno żyć będzie, a nie umrze.
Ezechiela 18 29 A jednak Izraelici mówią: "Sposób postępowania Jahwe nie jest słuszny". Czy mój sposób postępowania nie jest słuszny, domu Izraela, czy to nie wasze postępowanie jest przewrotne?
Ezechiela 18 30 Dlatego, domu Izraela, będę was sądził, każdego według jego postępowania — wyrocznia Jahwe Pana. Nawróćcie się! Odstąpcie od wszystkich waszych grzechów, aby wam już więcej nie były sposobnością do przewiny.
Ezechiela 18 31 Odrzućcie od siebie wszystkie grzechy, któreście popełniali przeciwko Mnie, i utwórzcie sobie nowe serce i nowego ducha. Dlaczego mielibyście umrzeć, domu Izraela?
Ezechiela 18 32 Ja nie mam żadnego upodobania w śmierci — wyrocznia Jahwe Pana. Zatem nawróćcie się, a żyć będziecie.

Ezechiela 19  1 A śpiewaj żale nad władcą izraelskim
Ezechiela 19  2 i mów: Jakąż lwicą między lwami była twoja matka? Leżała wśród lwiątek i odkarmiała małe.
Ezechiela 19  3 Odchowała jedno z małych. Ono stało się lwiątkiem, nauczyło się porywać zdobycz, pożerało ludzi.
Ezechiela 19  4 Narody dowiedziały się o nim i ono w pułapkę ich wpadło. Za kółka [w nozdrzach] zawiedli je do ziemi egipskiej.
Ezechiela 19  5 Ona zaś widząc, że się zawiodła, a jej nadzieja przepadła, wzięła inne ze swoich małych i uczyniła je lwiątkiem.
Ezechiela 19  6 Biegało ono pomiędzy lwami i stało się młodym lwem, nauczyło się porywać zdobycz, pożerało ludzi.
Ezechiela 19  7 Napadało na ich pałace, niszczyło ich miasta. Kraj i to, co go napełnia, ulegał przerażeniu na głos jego ryku.
Ezechiela 19  8 Zgromadziły się przeciwko niemu narody z okolicznych krajów, zastawiły nań swoje sidła i w pułapkę je pochwyciły.
Ezechiela 19  9 Za pomocą kółka [w nozdrzach] umieszczono je w klatce i zawiedziono do króla babilońskiego. Zamknięto je w ciężkim więzieniu, by głos jego nie był więcej słyszany na górach izraelskich.
Ezechiela 19 10 Matka twoja była podobna do winorośli zasadzonej nad brzegiem wód. Była płodna i w latorośle bogata dzięki obfitości wody.
Ezechiela 19 11 Puściła potężne konary, zdatne na berła królewskie. Okazałym był wzrost jej wśród gąszcza gałązek, z powodu swej wysokości widoczna była wśród mnóstwa listowia.
Ezechiela 19 12 Lecz w gniewie została wyrwana, rzucona na ziemię, a wiatr wschodni wysuszył jej owoc. Została złamana, uschły potężne jej konary i ogień je strawił.
Ezechiela 19 13 A teraz zasadzono ją na pustyni, na ziemi wyschłej i suchej.
Ezechiela 19 14 Ogień wydobył się z jej konaru, strawił jej gałęzie i owoce. Nie będzie już miała potężnego konaru, berła do rządzenia. Oto skarga — służyć będzie jako lamentacja".

Ezechiela 20  1 Roku siódmego, piątego miesiąca, a dnia dziesiątego tegoż miesiąca przybyli niektórzy ze starszych izraelskich, aby się radzić Jahwe, i usiedli przede mną.
Ezechiela 20  2 Wówczas Jahwe skierował do mnie te słowa:
Ezechiela 20  3 "Synu człowieczy, przemów do starszych Izraela i powiedz im: Tak mówi Jahwe Pan: Przyszliście po to, by szukać u Mnie rady? Na moje życie! Nie pozwolę na to, byście się Mnie radzili — wyrocznia Jahwe Pana.
Ezechiela 20  4 Jeżeli chcesz im ogłosić wyrok, synu człowieczy, jeżeli chcesz ogłosić wyrok, to daj im poznać obrzydliwości ich przodków.
Ezechiela 20  5 Powiedz im: Tak mówi Jahwe Pan: Tego dnia, w którym wybrałem Izraela, kiedy podniosłem rękę przysięgając potomkom szczepu Jakuba, objawiłem się w ziemi egipskiej i podniosłem rękę przysięgając na ich korzyść w słowach: Ja jestem Jahwe, wasz Bóg.
Ezechiela 20  6 Tego dnia podniosłem rękę ku nim [przysięgając], że ich przeprowadzę z ziemi egipskiej do ziemi, którą dla nich wybrałem, opływającej w mleko i miód, która jest klejnotem wśród wszystkich krajów.
Ezechiela 20  7 I powiedziałem im: Niech każdy odrzuci bożki, nęcące jego oczy; nie kalajcie się bałwanami egipskimi! Ja jestem Jahwe, wasz Bóg.
Ezechiela 20  8 Lecz oni zbuntowali się przeciwko Mnie i nie chcieli Mnie słuchać. Nie odrzucili bożków nęcących ich oczy i nie wyzbyli się bałwanów egipskich. Postanowiłem więc, że zapalczywość moją wyleję na nich, że uśmierzę gniew mój na nich w ziemi egipskiej.
Ezechiela 20  9 Sprawiłem jednak, że imię moje nie doznało zniewagi na oczach narodów pogańskich, wśród których przebywali, i na oczach których dałem im poznać, że ich wywiodę z ziemi egipskiej.
Ezechiela 20 10 I tak wywiodłem ich z ziemi egipskiej, i zaprowadziłem na pustynię.
Ezechiela 20 11 Dałem im moje prawa i obwieściłem moje nakazy, które gdy człowiek zachowa, żyć będzie.
Ezechiela 20 12 Dałem im także szabaty, aby były znakiem między Mną a nimi, aby poznano, że Ja jestem Jahwe, który ich uświęca.
Ezechiela 20 13 Ale dom Izraela zbuntował się przeciwko Mnie na pustyni. Nie postępowali według moich praw, moje nakazy odrzucili, które gdy człowiek zachowa, dzięki nim żyje. Również i szabaty moje bezcześcili. Przeto zapowiedziałem, że gniew mój wyleję na nich na pustyni, aby ich wyniszczyć.
Ezechiela 20 14 Sprawiłem jednak, że imię moje nie doznało zniewagi na oczach tych narodów, przed oczami których ich wyprowadziłem.
Ezechiela 20 15 Co więcej, podniosłem rękę przeciwko nim na pustyni, przysięgając, że ich nie wprowadzę do ziemi, którą im dałem, opływającej w mleko i miód — to klejnot wśród wszystkich krajów —
Ezechiela 20 16 ponieważ odrzucili moje nakazy i według praw moich nie postępowali, i bezcześcili moje szabaty; serce ich bowiem przylgnęło do ich bożków.
Ezechiela 20 17 Ale oko moje okazało litość nad nimi, tak że ich nie wytraciłem i nie wygubiłem do szczętu na pustyni.
Ezechiela 20 18 Powiedziałem jednak do synów ich na pustyni: Nie postępujcie według zasad przodków waszych i myśli ich nie podzielajcie oraz nie kalajcie się ich bożkami.
Ezechiela 20 19 Ja jestem Jahwe, wasz Bóg. Według moich praw postępujcie, zachowujcie moje przykazania i wypełniajcie je.
Ezechiela 20 20 Święćcie też moje szabaty, które niech będą znakiem między Mną a wami, aby poznano, że Ja jestem Jahwe, wasz Bóg.
Ezechiela 20 21 Ale i ci synowie zbuntowali się przeciwko Mnie. Nie postępowali według praw moich, nie czuwali, aby w czyn wprowadzić moje nakazy, które gdy człowiek zachowuje, dzięki nim żyje; bezcześcili także moje szabaty. Miałem zamiar wylać na nich moją zapalczywość, aby do końca wywrzeć na nich mój gniew — na pustyni.
Ezechiela 20 22 Alem znowu odwrócił rękę, mając na względzie moje imię, aby nie doznało zniewagi na oczach narodów, wobec których ich wyprowadziłem.
Ezechiela 20 23 Przecież podniosłem rękę przeciwko nim na pustyni, przysięgając, że ich rozproszę wśród narodów i rozrzucę po obcych krajach;
Ezechiela 20 24 bo nakazów moich nie uznali, prawa moje odrzucali i bezcześcili moje szabaty, a oczy ich zwracały się ku bożkom ich przodków.
Ezechiela 20 25 Dlatego dopuściłem u nich prawa, które nie były dobre, i nakazy, według których nie mogli żyć.
Ezechiela 20 26 Pokalałem ich własnymi ich ofiarami, gdy dopuściłem, by przeprowadzali przez ogień wszystko, co pierworodne — aby obudzić w nich grozę i by tak poznali, że Ja jestem Jahwe.
Ezechiela 20 27 Dlatego mów, synu człowieczy, do pokoleń izraelskich. Powiedz im: Tak mówi Jahwe Pan: Jeszcze i w tym obrazili Mnie przodkowie wasi, że złamali wierność względem Mnie.
Ezechiela 20 28 Gdy wprowadziłem ich do tego kraju, który im uroczyście poprzysiągłem dać, to gdy zobaczyli jakiekolwiek wzniesienie i jakiekolwiek rozłożyste drzewo, składali tam swoje ofiary oraz wystawiali swoje gorszące dary; tam składali wdzięczne swoje wonności i wylewali tam swoje ofiary płynne.
Ezechiela 20 29 Mówiłem im: Czymże jest ta wyżyna, na której się schodzicie? Nazywa się ją wyżyną aż do dnia tego.
Ezechiela 20 30 Powiedz przeto pokoleniom izraelskim: Tak mówi Jahwe Pan: Kalacie się na sposób waszych przodków i nierząd uprawiacie z ich bożkami.
Ezechiela 20 31 A gdy składacie swoje ofiary i przeprowadzacie swe dzieci przez ogień, to kalacie się ze wszystkimi bałwanami ich aż do dnia dzisiejszego. I Ja bym miał pozwolić, byście u Mnie, domu Izraela, szukali rady? Na moje życie — wyrocznia Jahwe Pana — nie pozwolę, byście u Mnie szukali rady.
Ezechiela 20 32 A to, co wam na myśl przychodzi, nie stanie się nigdy. Oto co mówicie: Będziemy jak narody, jak plemiona z innych krajów służyć drewnu i kamieniowi.
Ezechiela 20 33 Na moje życie — wyrocznia Jahwe Pana. Oto Ja będę panował nad wami mocną ręką i wyciągniętym ramieniem, i ze strasznym gniewem.
Ezechiela 20 34 Wywiodę was spośród narodów, wyprowadzę was z powrotem z krajów, wśród których zostaliście rozproszeni, mocną ręką, wyciągniętym ramieniem i ze strasznym gniewem.
Ezechiela 20 35 Poprowadzę was na pustynię tych narodów i będę was sądził przed moim obliczem.
Ezechiela 20 36 Podobnie jak sądziłem waszych przodków na pustyni ziemi egipskiej, tak i was sądzić będę — wyrocznia Jahwe Pana.
Ezechiela 20 37 Przeprowadzę was pod rózgą i sprawię, że zostaniecie nieliczni.
Ezechiela 20 38 Oddzielę was od opornych, tych, którzy się zbuntowali przeciwko Mnie. Wyprowadzę ich wprawdzie z ziemi, gdzie przebywają, ale do ziemi izraelskiej nie wejdą, abyście poznali, że Ja jestem Jahwe.
Ezechiela 20 39 A więc, domu Izraela, tak mówi Jahwe Pan: Niech każdy idzie służyć swoim bożkom, ale później na pewno będziecie Mnie słuchali i już więcej nie będziecie kalali mego świętego imienia waszymi ofiarami i waszymi bożkami.
Ezechiela 20 40 Albowiem na mojej świętej górze, na wysokiej górze izraelskiej — wyrocznia Jahwe Pana — tam cały dom Izraela służyć Mi będzie — wszyscy, co są w kraju. Tam przyjmę ich łaskawie. I będę szukał waszych ofiar oraz pierwszych darów waszych ze wszystkimi waszymi świętościami.
Ezechiela 20 41 Przyjmę was jako miłą woń, gdy was wyprowadzę spośród obcych narodów i wywiodę was z tych krajów, w których byliście rozproszeni. Wówczas okażę się w was Świętym przed oczami tych narodów
Ezechiela 20 42 i poznacie, że Ja jestem Jahwe, gdy was wprowadzę na ziemię izraelską, do tego kraju, który poprzysiągłem dać waszym przodkom.
Ezechiela 20 43 I tam wspomnicie o waszym postępowaniu i o wszystkich waszych czynach, którymiście się pokalali, i sami poczujecie wstręt do siebie na myśl o wszystkich złych czynach, których się dopuściliście.
Ezechiela 20 44 Po tym poznacie, że Ja jestem Jahwe, gdy wam to uczynię przez wzgląd na imię moje, a nie na skutek waszego złego postępowania ani waszych skażonych obyczajów, domu Izraela" — wyrocznia Jahwe Pana.

Ezechiela 21  1 Jahwe skierował do mnie te słowa:
Ezechiela 21  2 "Synu człowieczy, obróć się na południe i skieruj swą mowę ku południowi, i prorokuj przeciw lasowi krainy południowej.
Ezechiela 21  3 Powiedz lasowi południa: Słuchaj słowa Jahwe! Tak mówi Jahwe Pan: Oto podłożę pod ciebie ogień, który strawi każde zielone i każde suche drzewo. Gorejący ten płomień będzie nieugaszony i spłoną w nim wszystkie istoty począwszy od południa aż do północy.
Ezechiela 21  4 I każdy żyjący zobaczy, że to Ja, Jahwe, go zapaliłem, a nie zostanie ugaszony".
Ezechiela 21  5 Wówczas powiedziałem: "Ach, Jahwe Panie, oni mówią o mnie: Ten tylko przypowieści opowiada".
Ezechiela 21  6 Jahwe skierował do mnie te słowa:
Ezechiela 21  7 "Synu człowieczy, zwróć swoje oblicze ku Jerozolimie, skieruj swą mowę przeciwko miejscom świętym i prorokuj przeciwko ziemi izraelskiej.
Ezechiela 21  8 Powiedz ziemi izraelskiej: Tak mówi Jahwe: Oto Ja jestem przeciwko tobie i dobędę miecza mego z pochwy, i wytnę spośród ciebie sprawiedliwego i grzesznika.
Ezechiela 21  9 Ponieważ wytnę spośród ciebie sprawiedliwego i grzesznika, dlatego miecz mój wyjdzie z pochwy na wszelkie ciało od południa aż do północy.
Ezechiela 21 10 I wszyscy poznają, że Ja, Jahwe, wydobyłem miecz z pochwy; już nie powróci do niej.
Ezechiela 21 11 Ty zaś, synu człowieczy, jęcz, jakbyś miał biodra złamane, w goryczy jęcz na ich oczach.
Ezechiela 21 12 A gdy powiedzą do ciebie: "Dlaczego jęczysz?" — odpowiedz: Z powodu wieści, która gdy nadejdzie, wszystkie serca osłabną, wszystkie ręce omdleją, wszelki duch zamilknie i wszelkie kolano się rozpłynie jak woda. Oto nadchodzi, dokonuje się" — wyrocznia Jahwe Pana.
Ezechiela 21 13 Jahwe skierował do mnie te słowa:
Ezechiela 21 14 "Synu człowieczy, prorokuj i przemawiaj: Tak mówi Pan. Mów: Miecz, miecz!  Wyostrzono go i wyczyszczono.
Ezechiela 21 15 Na krwawy bój wyostrzono, by lśnił jak błyskawica, wyczyszczono ...
Ezechiela 21 16 Dałem go, by wyczyścić, by chwycić w dłoń, miecz wyostrzono i wyczyszczono, aby go podać w rękę tego, co zabija.
Ezechiela 21 17 Krzycz i lamentuj, synu człowieczy, gdyż zawisł on nad moim ludem, nad wszystkimi książętami izraelskimi, wydanymi pod miecz wespół z moim ludem, a więc uderz się w biodro;
Ezechiela 21 18 albowiem próba [nadeszła], <a cóż, chociaż nawet nie ma berła, które gardzi?> — wyrocznia Jahwe Pana.
Ezechiela 21 19 A ty, synu człowieczy, prorokuj i bij dłonią o dłoń, miecz podwoi i potroi [ofiary], miecz mnożący zabitych, wielki miecz, który wokół was krąży.
Ezechiela 21 20 Aby serce omdlało, by się mnożyły ofiary, u wszystkich bram umieściłem miecz, sporządzony jak piorun, naostrzony, aby mordował.
Ezechiela 21 21 Uderzaj w prawo i lewo, dokądkolwiek ostrze twoje jest skierowane.
Ezechiela 21 22 Także i Ja będę bił dłonią o dłoń, a gniew mój uśmierzę. Ja, Jahwe, powiedziałem".
Ezechiela 21 23 Potem Jahwe skierował do mnie te słowa:
Ezechiela 21 24 "A ty, synu człowieczy, nakreśl sobie dwie drogi, którymi pójdzie miecz króla babilońskiego. Obydwie będą wychodziły z jednego kraju. Następnie postaw drogowskaz na początku drogi wiodącej do miasta.
Ezechiela 21 25 Potem nakreśl drogę, którą pójdzie miecz do Rabba Ammonitów, ku Judzie, do samej Jerozolimy.
Ezechiela 21 26 Albowiem król babiloński stanął na rozdrożu, na początku obydwu dróg, aby się pytać wyroczni; potrząsa strzałami, zapytuje posążki bóstw i przypatruje się wątrobie.
Ezechiela 21 27 W jego prawej ręce jest odpowiedź: "Jerozolima"- aby dać rozkaz do walki, wydać okrzyk bojowy, ustawić tarany naprzeciwko bram, usypać wały i wznieść szańce.
Ezechiela 21 28 W ich oczach będzie to jednak wyrocznia zwodnicza — mają przecież najświętsze przysięgi — on jednak pamięta o winach, przez które zostaną pojmani.
Ezechiela 21 29 Dlatego tak mówi Jahwe Pan: Ponieważ przypomnieliście sobie swoje nieprawości, a wasze przewinienia stały się jawne i grzechy w całym waszym postępowaniu widoczne, dlatego z własnej winy zostaniecie pojmani.
Ezechiela 21 30 A o tobie, niecny bezbożniku, władco izraelski, którego dzień nadchodzi z ostatnim twoim przekroczeniem,
Ezechiela 21 31 tak mówi Jahwe Pan: Zdejm zawój, usuń koronę, wszystko będzie inne: co jest małe, zostanie wywyższone, a to, co wysokie, poniżone.
Ezechiela 21 32 Ruinę, ruinę z ciebie uczynię, taką, jakiej nigdy nie było, dopóki nie przyjdzie ten, do którego należy sąd, któremu go przekażę.
Ezechiela 21 33 A ty, synu człowieczy, prorokuj i mów: Tak mówi Jahwe Pan: W sprawie Ammonitów i ich zniewagi powiedz: Miecz, miecz został wydobyty ku mordowaniu, wyostrzony, aby dokonać zagłady i lśnić —
Ezechiela 21 34 podczas gdy tobie ukazują się mylne wyrocznie i jawią ci się zwodnicze zapowiedzi — aby go spuścić na kark złoczyńców bezbożnych, których dzień nadszedł z ostatnim ich przekroczeniem.
Ezechiela 21 35 Schowaj go jednak do pochwy. W miejscu, gdzie zostałeś stworzony, i w kraju, gdzie się zrodziłeś, będę cię sądził.
Ezechiela 21 36 Wyleję na ciebie mój gniew, rozniecę przeciwko tobie ogień mojej zapalczywości i wydam cię w ręce ludzi dzikich, sprawców zniszczenia.
Ezechiela 21 37 Staniesz się strawą dla ognia, krew twoja będzie płynąć w pośrodku kraju i nie pozostawisz po sobie wspomnienia — ponieważ Ja, Jahwe, tak powiedziałem".

Ezechiela 22  1 Jahwe skierował do mnie te słowa:
Ezechiela 22  2 "A ty, synu człowieczy, czy zechcesz sądzić? Czy zechcesz wydać wyrok na to krwawe miasto? Ukaż mu wszystkie jego obrzydliwości.
Ezechiela 22  3 Powiedz: Tak mówi Jahwe Pan: O miasto, które przelewasz własną krew, aby przez to sprowadzić nadejście swej godziny, któreś postawiło u siebie bożki, aby się nimi plugawić;
Ezechiela 22  4 przez twoją krew, którąś wylało, tyś popełniło winę; przez bożki, któreś postawiło, tyś sprowadziło przybliżenie twoich dni, tyś doszło do kresu swoich lat. Dlatego uczynię z ciebie przedmiot hańby przed narodami i pośmiewisko wobec wszystkich krajów.
Ezechiela 22  5 Sąsiedzi i ci, którzy daleko od ciebie mieszkają, będą się z ciebie naśmiewać: ty o niesławnym imieniu i pełne swarów.
Ezechiela 22  6 Oto władcy izraelscy — każdy ma swój sposób po to, aby rozlewać krew.
Ezechiela 22  7 U ciebie znieważa się ojca i matkę, u ciebie krzywdzi się cudzoziemca, u ciebie uciska się sierotę i wdowę.
Ezechiela 22  8 Szargasz moimi świętościami i bezcześcisz moje szabaty.
Ezechiela 22  9 Są u ciebie ludzie rzucający oszczerstwa w celu zabijania, u ciebie jada się z krwią, u ciebie popełnia się nierząd.
Ezechiela 22 10 U ciebie odkrywa się nagość ojca, u ciebie gwałt zadaje się kobiecie w okresie jej nieczystości.
Ezechiela 22 11 Ten popełnia obrzydliwość z żoną swego sąsiada, tamten plami się rozpustą ze swoją synową, a tamten u ciebie zadaje gwałt swej siostrze, córce swego ojca.
Ezechiela 22 12 U ciebie przyjmuje się podarki za przelanie krwi. Pobierasz odsetki i lichwę, gwałtem ograbiasz swego bliźniego, ale o Mnie zapominasz — wyrocznia Jahwe Pana.
Ezechiela 22 13 Oto uderzę w dłonie z powodu zysków niesprawiedliwych, które zbierasz, i z powodu krwi, którą się przelewa u ciebie.
Ezechiela 22 14 Czy ostoi się twoje serce, a ręce będą na tyle mocne w owych dniach, gdy się zabiorę do ciebie! Ja, Jahwe, powiedziałem i uczynię.
Ezechiela 22 15 Rozproszę cię pomiędzy obcymi narodami i rozleję po obcych krajach, usunę z ciebie twoją nieczystość.
Ezechiela 22 16 Potem przyjmę cię jako własność na oczach pogan i poznasz, że Ja jestem Jahwe".
Ezechiela 22 17 Jahwe skierował do mnie te słowa:
Ezechiela 22 18 "Synu człowieczy, dom Izraela zamienił Mi się w żużel; wszyscy stali się miedzią, cyną, żelazem i ołowiem w piecu, stali się
Ezechiela 22 19 żużlem srebra. Dlatego tak mówi Jahwe Pan: Ponieważ wszyscy staliście się żużlem, dlatego Ja was zgromadzę w środku Jerozolimy.
Ezechiela 22 20 Podobnie jak kładzie się razem w piecu srebro, miedź, żelazo, ołów i cynę, by rozpalić z dołu ogień i roztopić je, tak i was zgromadzę w gniewie moim i zapalczywości, umieszczę was i roztopię.
Ezechiela 22 21 Zgromadzę was i rozniecę przeciw wam ogień mojego gniewu, zostaniecie roztopieni w jej środku.
Ezechiela 22 22 Podobnie jak srebro topi się w środku pieca, tak i wy w jej środku zostaniecie roztopieni; wtedy poznacie, że Ja, Jahwe, wylałem na was moją zapalczywość".
Ezechiela 22 23 Jahwe skierował do mnie te słowa:
Ezechiela 22 24 "Synu człowieczy, powiedz jej: Ty jesteś ziemią, która nie została ani oczyszczona, ani obmyta w dzień burzy;
Ezechiela 22 25 której władcy, zamieszkali w jej środku, są jak lew ryczący, co rozdziera zdobycz: pożerają ludzi, zabierają bogactwa i kosztowności i mnożą wdowy wśród nich.
Ezechiela 22 26 Kapłani jej przekraczają moje prawo — bezczeszczą moje świętości. Nie rozróżniają pomiędzy tym, co święte, i tym, co świeckie, nie rozsądzają pomiędzy tym, co czyste, a tym, co nieczyste, a na szabaty zamknęli oczy, tak że wśród nich doznaję zniewagi.
Ezechiela 22 27 Przywódcy pośród niej są jak wilki rozdzierające zdobycz: rozlewają krew, zabijają ludzi, aby osiągnąć niesprawiedliwe zyski.
Ezechiela 22 28 Prorocy natomiast pokrywają ich tynkiem, głosząc zwodnicze zapowiedzi i rozpowiadając im kłamliwe wieszczby. Mówią oni: Tak mówi Jahwe Pan, podczas gdy Jahwe nie mówi.
Ezechiela 22 29 Lud tej ziemi mnoży gwałt i rozbój, krzywdzi ubogiego i nędzarza, a bezprawnie uciska cudzoziemca.
Ezechiela 22 30 I szukałem wśród nich męża, który by wystawił mur i stanął w wyłomie przede Mną, by bronił tej ziemi i przeszkodził Mi w jej niszczeniu, a nie znalazłem takiego.
Ezechiela 22 31 Wobec tego wyleję na nią mój gniew, w ogniu mojej zapalczywości wyniszczę ich. Na głowy ich zrzucę winę za ich postępowanie" — wyrocznia Jahwe Pana.

Ezechiela 23  1 Jahwe skierował do mnie te słowa:
Ezechiela 23  2 "Synu człowieczy! Były dwie kobiety, córki tej samej matki.
Ezechiela 23  3 Uprawiały nierząd w Egipcie — od młodości uprawiały nierząd. Tam już ściskano ich piersi i przygniatano dziewicze ich łona.
Ezechiela 23  4 A imiona ich: Starszej — Ohola, siostry zaś jej — Oholiba. Stały się one moimi i zrodziły synów i córki. A [oznaczają] imiona ich: Ohola — Samarię, a Oholiba — Jerozolimę.
Ezechiela 23  5 Ohola, kiedy mi podlegała, uprawiała nierząd i zapałała miłością ku swoim kochankom — Asyryjczykom, sąsiadom,
Ezechiela 23  6 wielu możnowładcom i namiestnikom, ubranym w fioletową purpurę, ku wszystkim powabnym młodzieńcom i jeźdźcom dosiadającym koni.
Ezechiela 23  7 Tym wszystkim spośród wybitnych Asyryjczyków oddawała swoje nierządne pieszczoty i kalała się bożkami tych, którzy w nich rozpalili nierządne uczucia.
Ezechiela 23  8 Lecz ona nie poniechała swego nierządu z Egiptu, bo tam sypiali z nią w młodości jej i przygniatali dziewicze jej łono, oddając się z nią swoim czynom nierządnym.
Ezechiela 23  9 Dlatego wydałem ją w ręce jej kochanków, w ręce Asyryjczyków, do których pałała miłością.
Ezechiela 23 10 Ci zaś odkryli jej nagość, zabrali jej synów i córki, a ją samą zabili mieczem, tak że stała się dla kobiet przestrogą, bo wykonano na niej wyrok.
Ezechiela 23 11 Choć widziała to siostra jej Oholiba, dalej posunęła się w swojej żądzy, a nierząd jej stał się większy od nierządu jej siostry.
Ezechiela 23 12 Zapałała żądzą do Asyryjczyków, możnowładców i namiestników, sąsiadów kosztownie ubranych, do jeźdźców dosiadających koni i wszystkich powabnych młodzieńców.
Ezechiela 23 13 I widziałem, że się splamiła i że obydwie kroczyły tą samą drogą.
Ezechiela 23 14 W swoich czynach nierządnych poszła nawet jeszcze dalej: bo gdy ujrzała na ścianie wymalowanych mężów, malowane czerwoną farbą obrazy Chaldejczyków,
Ezechiela 23 15 opasanych wokół bioder swych pasami, z obszernymi zawojami na głowach, a wszyscy oni z wyglądu przypominali bohaterów, podobni do Babilończyków, pochodzących z ziemi chaldejskiej,
Ezechiela 23 16 zapałała ku nim żądzą tylko dzięki obrazowi, jaki widziały jej oczy. Wyprawiła więc posłów do nich, do ziemi chaldejskiej.
Ezechiela 23 17 A Babilończycy przybyli do niej, by dzielić z nią łoże i zbezcześcili ją swoimi czynami nierządnymi. A gdy ją splamili, dusza jej odwróciła się od nich.
Ezechiela 23 18 I gdy tak ujawniła swoje czyny nierządne i odsłoniła swoją nagość, wówczas i moja dusza odwróciła się od niej tak, jak odwróciła się od jej siostry.
Ezechiela 23 19 I pomnożyła jeszcze swoje czyny nierządne, gdy wspomniała na dni swej młodości, kiedy to uprawiała nierząd w ziemi egipskiej.
Ezechiela 23 20 I zapałała żądzą do swoich kochanków, którzy w sile swych członków i żądzy byli podobni do osłów i ogierów.
Ezechiela 23 21 I zatęskniłaś za rozpustą swojej młodości, gdy w Egipcie przygniatano twe łono i ściskano piersi.
Ezechiela 23 22 Dlatego, Oholibo, tak mówi Jahwe, Pan: Ja pobudzam przeciwko tobie twoich kochanków, tych, od których odwróciła się dusza twoja, i przyprowadzę ich zewsząd przeciw tobie:
Ezechiela 23 23 Babilończyków i wszystkich Chaldejczyków, tych z Pekod, Szoa i Koa, a z nimi wszystkich Asyryjczyków, młodzieńców powabnych, możnowładców i namiestników, wszystkich co najdzielniejszych wojowników, sławnych mężów gotowych na koń.
Ezechiela 23 24 Przybędą do ciebie od północy na wozach żelaznych i rydwanach w niezliczonym tłumie. Zewsząd podniosą przeciwko tobie tarczę, szyszak i przyłbicę. Przedłożę im sprawę, aby wydali na ciebie wyrok według swoich sądów.
Ezechiela 23 25 Skieruję przeciwko tobie moją zapalczywość, tak że srogo będą się z tobą obchodzili; odetną ci nos i uszy, a to, co po tobie zostanie, upadnie pod mieczem. Zabiorą ci synów i córki, a resztę ogień strawi.
Ezechiela 23 26 Zdejmą z ciebie szaty, zabiorą ci twe kosztowne ozdoby.
Ezechiela 23 27 Położę kres twojej rozpuście i nierządowi twemu z ziemi egipskiej, tak że już więcej nie podniesiesz ku nim oczu ani więcej nie wspomnisz na Egipt.
Ezechiela 23 28 Bo tak mówi Jahwe Pan: Oto wydaję cię w ręce tych, których nienawidzisz, w ręce tych, od których odwróciła się twoja dusza.
Ezechiela 23 29 Z nienawiścią będą się z tobą obchodzili, zabiorą ci wszystkie owoce twej pracy i pozostawią cię nagą i odkrytą, tak iż ujawni się twoja nagość, twój nierząd, twoja rozpusta i nierządne czyny.
Ezechiela 23 30 A to ci się przydarzy dlatego, żeś uprawiała nierząd z obcymi narodami i żeś się splamiła ich bożkami.
Ezechiela 23 31 Naśladowałaś postępowanie swej siostry, wobec tego i jej kielich podam w twoje ręce.
Ezechiela 23 32 Tak mówi Jahwe Pan: Pić będziesz kielich twej siostry, kielich głęboki i szeroki — wiele on zmieści...
Ezechiela 23 33 Upojenia i bólu jest pełen ten kielich opuszczenia i grozy, kielich twej siostry Samarii.
Ezechiela 23 34 Wypijesz go aż do dna i jeszcze w kawałki rozbijesz, i piersi swoje rozdrapiesz, bo Ja powiedziałem- wyrocznia Jahwe Pana.
Ezechiela 23 35 Dlatego tak mówi Jahwe Pan: Ponieważ zapomniałaś o Mnie i odrzuciłaś Mnie za plecy, dlatego i ty także znoś swój bezwstyd i nierząd".
Ezechiela 23 36 Następnie rzekł do mnie Jahwe: "Synu człowieczy, czyż nie masz sądzić Oholi i Oholiby? Wykaż im ich obrzydliwości:
Ezechiela 23 37 że cudzołożyły i krew jest na ich rękach, że cudzołożyły ze swoimi bożkami, a także synów swoich, których dla Mnie rodziły, im na pożywienie przeprowadzały przez ogień.
Ezechiela 23 38 Ponadto i to także Mi uczyniły: świątynię moją splugawiły w ów dzień oraz zbezcześciły moje szabaty.
Ezechiela 23 39 Bo gdy ofiarowały swych synów bożkom, to jeszcze w tym samym dniu wstępowały do świątyni bezczeszcząc ją. Oto jak postępowały w obrębie mego domu.
Ezechiela 23 40 Co więcej: posyłały po mężczyzn, aby przybywali z daleka, którzy, gdy tylko posłaniec do nich zawitał, natychmiast przychodzili. Dla nich to tyś się kąpała, upiększałaś swoje oczy i ubierałaś się w ozdoby.
Ezechiela 23 41 Siadałaś na kosztownym łożu, przed którym był zastawiony stół. Na nim kładłaś moje kadzidło i mój olejek.
Ezechiela 23 42 Rozlegały się tam rozbawione głosy, a do mężczyzn z ludnych okolic przyłączali się opoje z pustyni. Wkładali oni bransolety na ich ręce, a na głowy ich ozdobne korony.
Ezechiela 23 43 I tak sobie mawiałem: Ze zniszczoną przez cudzołóstwo teraz uprawiają nierząd
Ezechiela 23 44 i przychodzą do niej tak, jak się przychodzi do nierządnicy. Oto tak przychodzono do Oboli i Oholiby, kobiet rozpustnych.
Ezechiela 23 45 Ale mężowie sprawiedliwi będą je sądzić tak, jak się sądzi cudzołożnice i zabójczynie, bo one są cudzołożnicami, a krew jest na ich rękach.
Ezechiela 23 46 Tak mówi Jahwe Pan: Sprawię, że zwołają przeciwko nim zgromadzenie, aby je wydać na utrapienie i na łup,
Ezechiela 23 47 a zgromadzenie to ukamienuje je, posieka na kawałki mieczami, pobije ich synów i córki, a domy ich spali ogniem.
Ezechiela 23 48 Oto tak oczyszczę ten dom z rozpusty, aby wszystkie kobiety otrzymały ostrzeżenie i już więcej nie uprawiały rozpusty jak one.
Ezechiela 23 49 Wam każę odpokutować za waszą rozpustę i cierpieć będziecie za wasze grzechy bałwochwalcze, a poznacie, że Ja jestem Jahwe Pan".

Ezechiela 24  1 Roku dziewiątego, miesiąca dziesiątego, a dziesiątego dnia tego miesiąca, Jahwe skierował do mnie te słowa:
Ezechiela 24  2 "Synu człowieczy, napisz sobie datę dzisiejszą, tego właśnie dnia, bo król babiloński tego właśnie dnia obiegł Jerozolimę.
Ezechiela 24  3 Opowiedz temu opornemu ludowi przypowieść. Powiedz do niego: Tak mówi Jahwe Pan: Przystaw kocioł do ognia, przystaw, i nalej jeszcze do niego wody.
Ezechiela 24  4 Wrzuć do niego kawałki mięsa, wszystkie lepsze kęsy: udziec i łopatki, najlepszymi kośćmi go napełnij.
Ezechiela 24  5 Wybierz do tego najlepsze ze swej trzody, podłóż drwa pod spodem i spraw, by to wrzało i kipiało, tak by aż kości się rozgotowały.
Ezechiela 24  6 Tak bowiem mówi Jahwe Pan: Biada miastu krwawemu, zardzewiałemu kotłowi, którego rdzy nie sposób usunąć. Opróżniaj go kęs po kęsie; losu nad nim nie będzie się rzucać.
Ezechiela 24  7 Bo krew, którą przelało, jest pośród niego, rozlało ją na nagiej skale, nie wylało jej na ziemię, aby ją przykryć prochem.
Ezechiela 24  8 Oto by rozniecić gniew i wywrzeć zemstę, rozleję jego krew na nagiej skale, by nie została przykryta.
Ezechiela 24  9 Dlatego tak mówi Jahwe Pan: Biada miastu krwawemu! Także i Ja chcę wznieść wielki stos.
Ezechiela 24 10 Nagromadź drew, rozpal ogień, ugotuj mięso, przypraw korzeniem, niech kości się spalą.
Ezechiela 24 11 Postaw ten kocioł pusty na węgle, aby się rozgrzała jego miedź i rozpaliła, aby we wnętrzu jego rozpłynęła się jego nieczystość i by zniszczała jego rdza.
Ezechiela 24 12 [Próżny trud, bo] gruba warstwa rdzy nie schodzi w ogniu.
Ezechiela 24 13 Chciałem cię oczyścić z nieczystości twojej hańby, aleś ty nie chciało zezwolić na oczyszczenie cię z twego brudu. Wobec tego nie zostaniesz oczyszczone tak długo, dopóki nie uśmierzę mego gniewu przeciwko tobie.
Ezechiela 24 14 Ja, Jahwe, postanowiłem. Słowo moje się spełni, wykonam je bez odwołania, nie będę miał ani litości, ani współczucia. Będziesz osądzone według twego postępowania i według twoich złych uczynków" — wyrocznia Jahwe Pana.
Ezechiela 24 15 Jahwe skierował do mnie te słowa:
Ezechiela 24 16 "Synu człowieczy, oto zabieram ci nagle radość twych oczu, ale nie lamentuj ani nie płacz, ani nie pozwól, by ci płynęły łzy.
Ezechiela 24 17 Wzdychaj w milczeniu, nie przybieraj żałoby jakby po umarłym, zawiąż sobie zawój dokoła głowy, sandały włóż na nogi, nie przysłaniaj brody, nie spożywaj chleba żałoby".
Ezechiela 24 18 Mówiłem do ludu mego rano, a wieczorem umarła mi żona, i uczyniłem rano tak, jak mi rozkazano.
Ezechiela 24 19 A lud mówił do mnie: "Czy nie wyjaśnisz nam, co znaczy dla nas to, co czynisz?"
Ezechiela 24 20 Wówczas powiedziałem do nich: Jahwe skierował do mnie te słowa:
Ezechiela 24 21 "Powiedz domowi Izraela: Tak mówi Jahwe Pan: Oto Ja pozwalam bezcześcić świątynię moją, dumę waszej potęgi, radość waszych oczu, tęsknotę waszych serc. Synowie wasi i córki wasze, których opuściliście, od miecza poginą.
Ezechiela 24 22 Wy zaś tak uczynicie, jak Ja uczyniłem: brody nie będziecie przysłaniać, nie będziecie spożywać chleba żałoby,
Ezechiela 24 23 ale mając zawoje na głowach i sandały na nogach, nie będziecie narzekać ani płakać. Będziecie schnąć z powodu nieprawości waszych i będziecie wzdychać jeden przed drugim.
Ezechiela 24 24 Ezechiel będzie dla was znakiem. To, co on uczynił, będziecie i wy czynili, gdy to nastąpi. I poznacie, że Ja jestem Jahwe.
Ezechiela 24 25 O tak, synu człowieczy, prawdą jest, że w ów dzień, w którym zabiorę im to, co stanowiło ich siłę, ich dumną ozdobę, radość ich oczu, tęsknotę ich serc — ich synów i córki —
Ezechiela 24 26 że w ów dzień przyjdzie do ciebie zbieg, by donieść o tym twoim uszom.
Ezechiela 24 27 W ów dzień otworzą się usta twoje przed zbiegiem, aby mówić. Będziesz mówił i nie będziesz już niemy: Będziesz dla nich znakiem i poznają, że Ja jestem Jahwe".

Ezechiela 25  1 Jahwe skierował do mnie te słowa:
Ezechiela 25  2 "Synu człowieczy, zwróć się ku Ammonitom i prorokuj przeciwko nim.
Ezechiela 25  3 Powiedz Ammonitom: Słuchajcie słowa Jahwe Pana. Tak mówi Jahwe Pan: Ponieważ wołałeś: "Ha!" na moją świątynię, kiedy doznała zbezczeszczenia, i na ziemię izraelską, gdy ją pustoszono, i na dom Judy, gdy szedł do niewoli —
Ezechiela 25  4 oto dlatego wydam cię w posiadanie synom Wschodu. Rozbiją u ciebie swoje namioty i przygotują sobie u ciebie mieszkania. Oni będą spożywali twoje plony i będą pili twoje mleko.
Ezechiela 25  5 Z Rabba uczynię miejsce popasu dla wielbłądów, a z miast Ammonitów legowisko dla trzody. I poznacie, że Ja jestem Jahwe.
Ezechiela 25  6 Tak mówi Jahwe Pan: Dlatego, żeś klaskał rękami i tupał nogami, i cieszyłeś się w duszy z całą twoją zawziętością wobec ziemi izraelskiej,
Ezechiela 25  7 dlatego wyciągam rękę przeciwko tobie; wydam cię na łup narodów, wyplenię cię spośród ludów, wyniszczę cię spośród krajów, unicestwię cię! — i poznasz, że Ja jestem Jahwe".
Ezechiela 25  8 Tak mówi Jahwe Pan: "Ponieważ Moab <i Seir> mówili: Oto dom Judy równy jest wszystkim innym narodom,
Ezechiela 25  9 dlatego otworzę dojście poprzez grzbiet górski do Moabu i do jego miast w obrębie wszystkich granic, do ozdoby tego kraju: Bet-Hajeszimot, Baal-Meon i Kiriataim.
Ezechiela 25 10 Dam ich wraz z Ammonitami w posiadanie synów Wschodu, aby już o nich nie wspominano między narodami.
Ezechiela 25 11 Oto tak dokonam sprawiedliwości nad Moabem i poznają, że Ja jestem Jahwe".
Ezechiela 25 12 Tak mówi Jahwe Pan: "Ponieważ Edom dyszał zemstą przeciwko domowi Judy, a mszcząc się ściągnął na siebie wielką winę,
Ezechiela 25 13 dlatego tak mówi Jahwe Pan: Wyciągnę rękę przeciwko Edomowi i wytracę w nim ludzi i zwierzęta, i zamienię go w pustynię — od Temanu aż do Dedanu polegną od miecza.
Ezechiela 25 14 Wykonam pomstę moją na Edomie rękami ludu mojego izraelskiego. Postąpię z Edomem według mego oburzenia i gniewu, aby poznali moją pomstę" — wyrocznia Jahwe Pana.
Ezechiela 25 15 Tak mówi Jahwe Pan: "Ponieważ Filistyni postępowali mściwie, a żywiąc w duszy nienawiść, do zagłady doprowadzili ich na skutek odwiecznej nieprzyjaźni,
Ezechiela 25 16 dlatego tak mówi Jahwe Pan: Oto wyciągnę rękę przeciwko Filistynom, wykorzenię Keretytów i wyniszczę resztki krainy nadmorskiej.
Ezechiela 25 17 Dokonam na nich gorzkiej pomsty w zagniewaniu moim. Wtedy poznają, że Ja jestem Jahwe, gdy dokonam na nich pomsty".

Ezechiela 26  1 Roku jedenastego, pierwszego dnia miesiąca, Jahwe skierował do mnie te słowa:
Ezechiela 26  2 "Synu człowieczy, ponieważ Tyr mówił Jerozolimie: "Ha, oto rozbita została brama ludów: powraca do mnie, ja będę bogaty, ona — pustynią 
Ezechiela 26  3 dlatego tak mówi Jahwe Pan: Oto Ja jestem przeciwko tobie, Tyrze, sprawię, że wyjdą przeciw tobie liczne narody, nadpłyną falami jak morze.
Ezechiela 26  4 Zburzą mury Tyru i wywrócą jego wieże. Wymiotę z niego jego proch i uczynię z niego nagą skałę.
Ezechiela 26  5 Stanie się pośrodku morza miejscem suszenia sieci, ponieważ Ja powiedziałem — wyrocznia Jahwe Pana. Stanie się łupem narodów.
Ezechiela 26  6 Córki zaś jego, które są na stałym lądzie, będą zabite mieczem. I poznają, że Ja jestem Jahwe.
Ezechiela 26  7 Bo tak mówi Jahwe Pan: Oto Ja sprowadzam z północy na Tyr Nabuchodonozora, króla Babilonu, króla królów, z końmi, rydwanami, jeźdźcami, wojskiem i licznym ludem.
Ezechiela 26  8 Córki twoje, które są na stałym lądzie, zabije mieczem, wieże oblężnicze zbuduje przeciw tobie, przeciwko tobie usypie wały i tarczę wystawi przeciwko tobie.
Ezechiela 26  9 Głowice swych taranów skieruje przeciw twoim murom, zburzy twe wieże żelaznymi hakami.
Ezechiela 26 10 Z powodu mnóstwa koni okryje cię kurzawa. Od tętentu jego konnicy, jego kół i rydwanów, zadrżą twoje mury, gdy wchodzić będzie w twe bramy tak, jak się wkracza w zdobyte miasto.
Ezechiela 26 11 Kopytami swych koni stratuje wszystkie twe ulice, lud twój mieczem pobije, a potężne twe stele powali na ziemię.
Ezechiela 26 12 Splądrowane będą twoje bogactwa, rozkradzione twoje towary, poburzone twoje mury, a wspaniałe twe domy porozwalane. Kamienie zaś twoje, drzewo i proch z ciebie wrzucą do środka morza.
Ezechiela 26 13 Sprawię, że echo twych pieśni ustanie, a dźwięk twoich cytr nie będzie się rozlegać.
Ezechiela 26 14 Uczynię z ciebie nagą skalę, staniesz się miejscem suszenia sieci. Nie odbudują cię więcej, bo Ja, Jahwe, powiedziałem" — wyrocznia Jahwe Pana.
Ezechiela 26 15 Tak mówi Jahwe Pan do Tyru: "Czy na huk upadku twego, gdy pobici jęczeć będą, gdy pośród ciebie rozpanoszy się mord, nie zadrżą wyspy?
Ezechiela 26 16 Wszyscy książęta morza zejdą z tronów swoich, złożą z siebie swoje płaszcze, zdejmą swoje wyszywane szaty. Obloką się w strach, usiądą na ziemi, będą drżeć bez przerwy i wzdrygać się będą z twego powodu.
Ezechiela 26 17 Oni podniosą lament nad tobą i powiedzą do ciebie: O, jakżeś upadło, przez morze zalane, o miasto przesławne, na morzu potężne, ty i twoi mieszkańcy! Któreś grozę siało na całym lądzie.
Ezechiela 26 18 Teraz drżą okręty w dzień twego upadku; wyspy na morzu przeraziły się twoim końcem.
Ezechiela 26 19 Albowiem tak mówi Jahwe Pan: Gdy cię uczynię miastem opustoszałym, podobnym do miast, w których już nikt nie mieszka, gdy przywiodę na ciebie Wielką Otchłań, tak że cię fale morskie przykryją,
Ezechiela 26 20 zrzucę cię z góry do tych, którzy już zeszli do dołu, do ludu dawnego, i każę ci mieszkać w krainie podziemia, w wiecznej pustyni, u tych, którzy zeszli do dołu, tak byś więcej nie było zamieszkane i więcej nie powstało w krainie żyjących.
Ezechiela 26 21 Uczynię z ciebie przedmiot grozy, przestaniesz istnieć. Będą cię szukać i nigdy cię nie znajdą" — wyrocznia Jahwe Pana.

Ezechiela 27  1 Jahwe skierował do mnie te słowa:
Ezechiela 27  2 "A ty, synu człowieczy, podnieś lament nad Tyrem
Ezechiela 27  3 i powiedz Tyrowi, który mieszka nad zalewami morskimi i prowadzi handel z narodami na licznych wyspach: Tak mówi Jahwe Pan: Tyrze, tyś powiedział: Jestem okrętem o doskonałej piękności!
Ezechiela 27  4 W sercu morza są twoje granice, budowniczowie nadali ci doskonałą piękność.
Ezechiela 27  5 Z cyprysów Seniru pobudowano wszystkie twoje krawędzie, brano cedry Libanu, by maszt ustawić na tobie.
Ezechiela 27  6 Z dębów Baszanu wykonano ci wiosła, pokład twój ozdobiono kością słoniową, wykładaną w drzewie cedrowym z wysp kittejskich.
Ezechiela 27  7 Bisior ozdobny z Egiptu stanowił twoje żagle, by służyć ci za banderę. Fioletowa i czerwona purpura z wysp Elisza były twoim nakryciem.
Ezechiela 27  8 Mieszkańcy Sydonu i Arwadu służyli ci za wioślarzy, mędrcy z Semeru byli u ciebie: oni to byli twoimi żeglarzami,
Ezechiela 27  9 a biegli w rzemiośle starcy z Gebal tam byli, aby naprawiać twoje uszkodzenia. Wszystkie morskie okręty zawijały do ciebie, aby prowadzić z tobą handel.
Ezechiela 27 10 Mieszkańcy Persji, Lud i Put służyli w twoim wojsku jako wojownicy. Tarcze i hełmy zawieszali u ciebie. Dodawali ci świetności.
Ezechiela 27 11 Synowie Arwadu i twoje wojsko stali dokoła na twych wałach, a strażnicy na twoich wieżach; wieszali swe tarcze na twoich murach, czyniąc piękność twą doskonałą.
Ezechiela 27 12 Tarszisz prowadził z tobą handel z powodu mnóstwa twoich wszystkich bogactw. Srebro, żelazo, cynę i ołów dawano ci na wymianę.
Ezechiela 27 13 Jawan, Tubal i Meszek prowadzili z tobą handel: wymieniali u ciebie niewolników i wyroby z brązu.
Ezechiela 27 14 Z Bet-Togarma dostarczano ci do wymiany konie pociągowe, wierzchowce i muły.
Ezechiela 27 15 Mieszkańcy Dedanu prowadzili z tobą handel i niezliczone wyspy należały do twoich klientów. Dawali ci jako zapłatę kość słoniową i drzewo hebanowe.
Ezechiela 27 16 Edom prowadził z tobą handel z powodu mnogości twoich wyrobów: dawali ci na wymianę kamienie szlachetne, purpurę, różnobarwne tkaniny, bisior, korale i rubiny.
Ezechiela 27 17 Juda i kraj Izraela prowadzili z tobą handel: dawali ci na wymianę pszenicę z Minnit, wosk i miód, i oliwę, i balsam.
Ezechiela 27 18 Damaszek prowadził z tobą handel dzięki mnogości twoich wyrobów i mnogości twego wszelakiego bogactwa: wino z Chelbon i wełnę z Sachar [dawano ci na wymianę].
Ezechiela 27 19 Dan i Jawan począwszy od Uzzal za twoje wyroby dawały ci wyroby żelazne, cynamon i trzcinę jako towary wymienne.
Ezechiela 27 20 Dedan był dla ciebie dostawcą czapraków.
Ezechiela 27 21 Arabia i wszyscy książęta Kedaru byli kupcami dla ciebie, handlowali z tobą owcami, baranami i kozłami.
Ezechiela 27 22 Kupcy z Szeby i Rama prowadzili z tobą handel: dawali ci na wymianę najlepszy balsam oraz wszelkiego rodzaju drogie kamienie i złoto.
Ezechiela 27 23 Charan, Kanne, Edon, kupcy z Saby, Aszszur i Kilmad prowadzili z tobą handel.
Ezechiela 27 24 Handlowali z tobą bogatymi sukniami, płaszczami z fioletowej purpury — różnokolorowymi materiałami i dywanami tkanymi wielobarwnie, skręcanymi i mocnymi sznurami. Tym handlowali z tobą.
Ezechiela 27 25 Okrętami z Tarszisz zwożono do ciebie towary. Stałeś się więc bogatym i wielce sławnym w sercu mórz.
Ezechiela 27 26 Wioślarze twoi wprowadzili cię na pełne morze, ale wiatr wschodni złamał cię w sercu mórz.
Ezechiela 27 27 Twoje bogactwo, twoje towary i twoje ładunki, twoi sternicy i twoi żeglarze, naprawiacze twoich szkód i twoi klienci, wszyscy twoi wojownicy będący w tobie i cały twój lud będący w środku ciebie utoną w głębi morza w dniu twego upadku.
Ezechiela 27 28 Na głośny krzyk twoich żeglarzy drżą wały morskie.
Ezechiela 27 29 Wszyscy, którzy wiosłują, zstępują ze swoich statków; żeglarze i wszyscy sternicy morscy pozostają na lądzie.
Ezechiela 27 30 Głośno lamentują nad tobą, podnosząc gorzkie okrzyki, posypują głowy ziemią i tarzają się w popiele.
Ezechiela 27 31 Przez wzgląd na ciebie golą sobie głowy i przywdziewają wory. Płaczą nad tobą w ucisku serca, skarżąc się gorzko.
Ezechiela 27 32 Czynią nad tobą lament serdeczny i narzekają: "Któż jak Tyr został zniszczony w sercu mórz!"
Ezechiela 27 33 Gdy towary twe szły poza morze, syciłeś wiele narodów! Dzięki mnogości dóbr twoich i twoich towarów bogaciłeś królów ziemi.
Ezechiela 27 34 Teraz zostałeś rozbity przez morskie fale i leżysz w morskiej toni. Twoje towary wymienne i wszyscy twoi mieszkańcy zatonęli razem z tobą.
Ezechiela 27 35 Wszyscy mieszkańcy wysp zdumiewają się nad tobą, a królowie ich zdjęci strachem trwożą się bardzo.
Ezechiela 27 36 Kupcy z różnych narodów gwiżdżą nad tobą; stałeś się postrachem. I na zawsze zostałeś unicestwiony".

Ezechiela 28  1 Jahwe skierował do mnie te słowa:
Ezechiela 28  2 "Synu człowieczy, powiedz władcy Tyru: Tak mówi Jahwe Pan: Ponieważ serce twoje stało się wyniosłe, powiedziałeś: Ja jestem Bogiem, ja zasiadam na Boskiej stolicy w sercu mórz! — a przecież ty jesteś tylko człowiekiem, a nie Bogiem, i rozum swój chciałeś mieć równy rozumowi Bożemu.
Ezechiela 28  3 Oto jesteś mędrszy od Danela, żadna tajemnica nie jest ukryta przed tobą!
Ezechiela 28  4 Dzięki swej przezorności i sprytowi zdobyłeś sobie majątek, a nagromadziłeś złota i srebra w swoich skarbcach.
Ezechiela 28  5 Dzięki swojej wielkiej przezorności, dzięki swoim zdolnościom kupieckim, pomnożyłeś swoje majętności i serce twoje stało się wyniosłe z powodu twego majątku.
Ezechiela 28  6 Dlatego tak mówi Jahwe Pan: Ponieważ rozum swój chciałeś mieć równy rozumowi Bożemu,
Ezechiela 28  7 oto dlatego sprowadzam na ciebie cudzoziemców — najsroższy spośród narodów. Oni dobędą mieczy przeciwko urokowi twojej mądrości i zbezczeszczą twój blask.
Ezechiela 28  8 Zepchną cię do dołu i umrzesz śmiercią nagłą w sercu mórz.
Ezechiela 28  9 Czy będziesz jeszcze mówił: Ja jestem Bogiem! — w obliczu swoich oprawców. Przecież będziesz tylko człowiekiem, a nie Bogiem w ręku tego, który cię będzie zabijał.
Ezechiela 28 10 Umrzesz śmiercią nieobrzezanych z ręki cudzoziemców, ponieważ Ja to postanowiłem!" — wyrocznia Jahwe Pana.
Ezechiela 28 11 Jahwe skierował do mnie te słowa:
Ezechiela 28 12 "Synu człowieczy, podnieś lament nad królem Tyru i powiedz mu: Tak mówi Jahwe Pan: Byłeś odbiciem doskonałości, pełen mądrości i niezrównanie piękny.
Ezechiela 28 13 Mieszkałeś w Edenie, ogrodzie Bożym; okrywały cię wszelkiego rodzaju szlachetne kamienie: rubin, topaz, diament, tarszisz, onyks, beryl, szafir, karbunkuł, szmaragd, a ze złota wykonano okrętki i oprawy na tobie, przygotowane w dniu twego stworzenia.
Ezechiela 28 14 Jako wielkiego cheruba opiekunem ustanowiłem cię na świętej górze Bożej, chadzałeś pośród błyszczących kamieni.
Ezechiela 28 15 Byłeś doskonały w postępowaniu swoim od dni twego stworzenia, aż znalazła się w tobie nieprawość.
Ezechiela 28 16 Pod wpływem rozkwitu twego handlu wnętrze twoje napełniło się uciskiem i zgrzeszyłeś, wobec czego zrzuciłem cię z góry Bożej i jako cherub opiekun zniknąłeś spośród błyszczących kamieni.
Ezechiela 28 17 Serce twoje stało się wyniosłe z powodu twej piękności, zanikła twoja przezorność z powodu twego blasku. Rzuciłem cię na ziemię, wydałem cię królom na widowisko.
Ezechiela 28 18 Mnóstwem twoich przewin, nieuczciwością twego handlu zbezcześciłeś swoją świątynię. Sprawiłem, że ogień wyszedł z twego wnętrza, aby cię pochłonąć, i obróciłem cię w popiół na ziemi na oczach tych wszystkich, którzy na ciebie patrzyli.
Ezechiela 28 19 Wszystkie spośród narodów, które cię znały, zdumiały się nad tobą! Stałeś się dla nich postrachem. Przestałeś istnieć na zawsze".
Ezechiela 28 20 Jahwe skierował do mnie te słowa:
Ezechiela 28 21 "Synu człowieczy, obróć się ku Sydonowi i prorokuj przeciwko niemu:
Ezechiela 28 22 Mów: Tak mówi Jahwe Pan: Oto występuję przeciwko tobie, Sydonie. Chcę być uwielbionym pośród ciebie. Poznają, że Ja jestem Jahwe, gdy nad nim wykonam sądy moje i ukażę się mu jako Święty.
Ezechiela 28 23 Ześlę na niego zarazę i krew na jego ulice, a zabici będą upadać w jego środku pod razami miecza [podniesionego] na niego zewsząd! I poznają, że Ja jestem Jahwe.
Ezechiela 28 24 A dla domu Izraela nie będzie już więcej ani ciernia raniącego, ani żądła zadającego ból ze strony tych wszystkich, którzy mieszkają dokoła, którzy ich nienawidzili, i poznają, że Ja jestem Jahwe.
Ezechiela 28 25 Tak mówi Jahwe Pan: Kiedy zgromadzę dom Izraela spośród narodów pogańskich, wśród których został rozproszony, w nim będę uwielbiony na oczach narodów pogańskich. Będą mieszkać na swojej ziemi, którą dałem słudze memu, Jakubowi.
Ezechiela 28 26 Będą na niej mieszkać bezpiecznie, będą budować domy i uprawiać winnice; będą mieszkać bezpiecznie, podczas gdy nad wszystkimi dokoła, którzy ich nienawidzili, Ja będę wykonywać sądy. I poznają, że Ja jestem Jahwe, ich Bóg".

Ezechiela 29  1 W roku dziesiątym, miesiącu dziesiątym, dnia dwunastego miesiąca, Jahwe skierował do mnie te słowa:
Ezechiela 29  2 "Synu człowieczy, obróć się ku faraonowi, królowi egipskiemu, i prorokuj przeciwko niemu i przeciwko całemu Egiptowi.
Ezechiela 29  3 Powiedz: Tak mówi Jahwe Bóg: Oto Ja jestem przeciwko tobie, faraonie, królu egipski, wielki krokodylu, rozciągnięty wśród swoich rzek, który mawiałeś: Moje są rzeki, ja je uczyniłem!
Ezechiela 29  4 Założę kółka w twoje szczęki i sprawię, że ryby twoich rzek przylgną do twoich łusek i wydobędę cię z twoich rzek, a wszystkie ryby twoich rzek przylgną do twoich łusek.
Ezechiela 29  5 Wyrzucę cię na pustynię, ciebie i wszystkie ryby twoich rzek. Upadniesz na otwartym polu, nikt cię nie podniesie i nie pochowa. Zwierzętom polnym i ptakom powietrznym oddam cię na pożarcie.
Ezechiela 29  6 Wtedy wszyscy mieszkańcy Egiptu poznają, że Ja jestem Jahwe. Byłeś bowiem oparciem z trzciny dla domu Izraela.
Ezechiela 29  7 Gdy się chwytali ciebie ręką, ty się łamałeś i rozrywałeś im całą rękę, a gdy chcieli się na tobie oprzeć, tyś się kruszył i sprawiał, że się chwiały wszystkie biodra.
Ezechiela 29  8 Dlatego tak mówi Jahwe Pan: Oto sprowadzę na ciebie miecz i wytrzebię z ciebie ludzi i zwierzęta.
Ezechiela 29  9 Ziemia egipska stanie się pustynią i miejscem bezludnym, wtedy poznają, że Ja jestem Jahwe. Ponieważ powiedziałeś: Mój jest Nil, ja go uczyniłem,
Ezechiela 29 10 oto dlatego przyjdę na ciebie i na twoje rzeki i uczynię z ziemi egipskiej wyludnioną pustynię, od Migdol aż do Sjene i aż do granic Kusz.
Ezechiela 29 11 Nie przekroczy jej żadna ludzka stopa ani też nie przejdzie przez nią noga żadnego zwierzęcia. Nie będzie zamieszkana przez lat czterdzieści.
Ezechiela 29 12 Uczynię z ziemi egipskiej pustynię wśród wyludnionych krajów, a miasta jej zostaną pustynią wśród wyludnionych miast — przez lat czterdzieści — i rozproszę Egipcjan wśród narodów i rozdzielę ich po krajach.
Ezechiela 29 13 Tak bowiem mówi Jahwe Pan: Przy końcu owych lat czterdziestu zgromadzę na powrót Egipcjan spośród narodów, wśród których ich rozproszę.
Ezechiela 29 14 Odmienię los Egiptu i zgromadzę ich w kraju Patros, w kraju ich pochodzenia, i będą tam tworzyć królestwo bez znaczenia.
Ezechiela 29 15 W porównaniu z innymi królestwami będzie to królestwo bez znaczenia i nigdy nie podniesie się ponad inne narody. Zmniejszę ich liczbę, aby więcej nie panowali nad narodami.
Ezechiela 29 16 Nie będą już więcej nadzieją domu Izraela i to im będzie przypominać winę tego czasu, gdy oni skłaniali się ku nim. Wtedy poznają, że Ja jestem Jahwe Pan".
Ezechiela 29 17 W roku dwudziestym siódmym, w miesiącu pierwszym, dnia pierwszego miesiąca, Jahwe skierował do mnie te słowa:
Ezechiela 29 18 "Synu człowieczy, Nabuchodonozor, król babiloński, nałożył swojemu wojsku trudne zadanie przeciw Tyrowi: każda głowa wyłysiała i każde ramię się obnażyło, a przecież ani on, ani jego wojsko nie zdobyło w Tyrze nagrody za trudne zadanie, jakiego dokonano przeciw niemu.
Ezechiela 29 19 Dlatego tak mówi Jahwe Pan: Oto Ja daję Nabuchodonozorowi, królowi babilońskiemu, kraj egipski, aby zabrał jego bogactwo, zagarnął łupy jego i przywłaszczył sobie jego zdobycze, by jego wojsku służyły jako zapłata.
Ezechiela 29 20 Jako żołd za dokonaną tam pracę daję mu ziemię egipską, dlatego że dla Mnie pracowali! — wyrocznia Jahwe Pana.
Ezechiela 29 21 W owym dniu sprawię, że wyrośnie potęga domu Izraela i tobie pozwolę, żebyś pośród nich otworzył usta. Wtedy poznają, że Ja jestem Jahwe".

Ezechiela 30  1 Jahwe skierował do mnie te słowa:
Ezechiela 30  2 "Synu człowieczy, prorokuj i mów: Tak mówi Jahwe Pan: Biadajcie nad tym dniem!
Ezechiela 30  3 Bliski jest bowiem dzień, bliski jest dzień Jahwe! Dniem chmur będzie czas [kary] narodów pogańskich.
Ezechiela 30  4 Miecz przyjdzie na Egipt i trwoga nastanie w Kusz, kiedy w Egipcie polegną zabici, gdy zabiorą jego bogactwo i gdy posady jego będą rozwalone.
Ezechiela 30  5 Kusz i Put, i Lud, i cudzoziemcy wszyscy, i Kub, i synowie ziemi przymierza razem z nimi poginą od miecza.
Ezechiela 30  6 Tak mówi Jahwe: Upadną podpory Egiptu i wywróci się jego dumna potęga; od Migdol aż do Sjene polegną od miecza! Wyrocznia Jahwe Pana.
Ezechiela 30  7 Wśród krajów wyludnionych będzie wyludniony, a miasta jego znajdą się wśród miast opustoszałych.
Ezechiela 30  8 I poznają, że Ja jestem Jahwe, kiedy podłożę ogień pod Egipt, a wszyscy jego poplecznicy się załamią.
Ezechiela 30  9 W owym dniu wyruszą ode Mnie wysłannicy na okrętach, aby przerazić beztroskie Kusz i trwoga nastanie wśród nich, w ów dzień Egiptu, że oto nadchodzi.
Ezechiela 30 10 Tak mówi Jahwe Pan: Położę kres bogactwu Egiptu przez Nabuchodonozora, króla babilońskiego.
Ezechiela 30 11 On i jego lud, najmężniejsi wśród narodów, przyjdą, by niszczyć ten kraj. Dobędą miecza przeciw Egiptowi i pokryją kraj pobitymi.
Ezechiela 30 12 I wysuszę rzeki, i sprzedam kraj ludziom złym, spustoszę ziemię ze wszystkim, co w niej jest, ręką cudzoziemców. Ja, Jahwe, to powiedziałem.
Ezechiela 30 13 Tak mówi Jahwe Pan: Zniszczę bożki i położę kres bałwanom z Nof, i władcy w ziemi egipskiej nie będzie już odtąd. I ześlę trwogę na kraj egipski.
Ezechiela 30 14 Spustoszę Patros, i podłożę ogień pod Soan, i będę sprawował sąd nad No.
Ezechiela 30 15 Wyleję mój gniew na Sin, na twierdzę Egiptu, i w No wytępię hałaśliwą tłuszczę.
Ezechiela 30 16 Podłożę ogień pod Egipt — Sjene zadrży z trwogi; w No otworzy się wyłom, a w Nof będzie udręka codzienna.
Ezechiela 30 17 Młodzieńcy z On i Pi-Beset polegną od miecza, a miasta te pójdą w niewolę.
Ezechiela 30 18 W Tachpanches ciemności spowiją dzień, gdy tam złamię berła egipskie. Skończy się z nim jego dumna potęga. Czarna chmura go pokryje, a córki jego pójdą w niewolę.
Ezechiela 30 19 Wykonam sądy w Egipcie, aby poznali, że Ja jestem Jahwe".
Ezechiela 30 20 W roku jedenastym, miesiącu pierwszym, dnia siódmego, Jahwe skierował do mnie te słowa:
Ezechiela 30 21 "Synu człowieczy, złamałem ramię faraona, króla egipskiego, i oto nie zostało jeszcze obwiązane, nie zastosowano lekarstwa, nie nałożono opatrunku, by mu wróciła siła do trzymania miecza.
Ezechiela 30 22 Dlatego tak mówi Jahwe Pan: Oto występuję przeciw faraonowi, królowi egipskiemu, i złamię jego ramię tak zdrowe, jak nadłamane, i miecz wytrącę mu z ręki.
Ezechiela 30 23 Rozproszę Egipcjan wśród narodów i rozdzielę ich po krajach.
Ezechiela 30 24 Natomiast wzmocnię ramiona króla babilońskiego i podam mu w rękę swój miecz, i złamię ramiona faraona, tak że będzie przed nim jęczał, jak jęczy zraniony.
Ezechiela 30 25 Wzmocnię ramiona króla babilońskiego, natomiast ramiona faraona osłabną i poznają, że Ja jestem Jahwe, kiedy mój miecz włożę w rękę króla babilońskiego, aby go wyciągnął przeciw ziemi egipskiej.
Ezechiela 30 26 A Ja rozproszę Egipcjan pomiędzy narodami i rozdzielę ich po krajach, aby poznali, że Ja jestem Jahwe".

Ezechiela 31  1 W roku jedenastym, miesiącu trzecim, dnia pierwszego miesiąca, Jahwe skierował do mnie te słowa:
Ezechiela 31  2 "Synu człowieczy, powiedz faraonowi, królowi egipskiemu, i całemu jego mnóstwu: Komu dorównałeś twoją wielkością?
Ezechiela 31  3 Oto Aszszur jak cedr na Libanie o pięknych konarach i cień rzucających gałęziach, wysoko wyrosły, i między chmurami był jego wierzchołek.
Ezechiela 31  4 Wody dodały mu wzrostu, otchłań go wywyższyła sprawiając, że ich strumienie płynęły dokoła miejsca, gdzie był zasadzony, i swoje potoki kierowały do wszystkich drzew polnych.
Ezechiela 31  5 Dlatego wielkością swoją prześcignął wszystkie drzewa polne, pomnożyły się jego konary, jego listowie się rozrosło dzięki obfitości wody, podczas jego wzrastania.
Ezechiela 31  6 Na jego gałęziach uwiły sobie gniazda wszystkie ptaki powietrzne, a pod jego gałęziami mnożyły się wszelkie zwierzęta polne, w jego zaś cieniu mieszkały liczne narody.
Ezechiela 31  7 Piękny był w swojej wielkości, ze swymi długimi konarami, gdyż korzenie jego nurzały się w obfitej wodzie.
Ezechiela 31  8 Nie dorównywały mu cedry w raju Boga, cyprysy trudno było porównać do jego gałęzi, platany nie dorównywały jego konarom. Żadne drzewo w raju Boga nie dorównywało jego piękności.
Ezechiela 31  9 Pięknym go uczyniłem obfitością jego gałęzi i zazdrościły mu tego wszystkie drzewa Edenu, które były w raju Boga.
Ezechiela 31 10 Dlatego tak mówi Jahwe Pan: Ponieważ tak wysoko wyrósł, a wierzchołek swój podniósł aż do chmur i serce jego wbiło się w pychę z powodu własnej wielkości,
Ezechiela 31 11 dlatego podałem go w ręce mocarza wśród narodów, aby się z nim obszedł stosownie do jego niegodziwości. Odepchnąłem go.
Ezechiela 31 12 A cudzoziemcy, ci najgroźniejsi spośród narodów, wycięli go i porzucili. Na góry i na wszystkie doliny spadły jego gałęzie, a jego konary połamane utonęły we wszystkich czeluściach ziemi, a spod jego cienia usunęły się wszystkie narody ziemi i opuściły go.
Ezechiela 31 13 Na jego szczątkach mieszkają ptaki powietrzne, pomiędzy jego gałęziami są polne zwierzęta,
Ezechiela 31 14 aby żadne drzewo, stojące nad wodami, nie rosło już więcej w górę, nie wznosiło swego wierzchołka aż ku chmurom i aby nic, co bierze siłę swą z wody, nie ufało własnej wielkości. Ponieważ wszyscy zostali poddani śmierci, wejdą do krainy podziemnej, do grona tych ludzi, którzy zeszli do dołu.
Ezechiela 31 15 Tak mówi Jahwe Pan: Dnia, którego on zszedł do Szeolu, na znak żałoby zamknąłem nad nim otchłań, zatrzymałem jej strumienie i zastawiłem wielkie wody; z jego powodu spowiłem Liban w strój żałobny i z jego powodu uschły wszystkie drzewa na polach.
Ezechiela 31 16 Gdy go strącałem do Szeolu, pomiędzy tych, którzy zeszli do dołu, hukiem jego upadku zatrwożyłem wszystkie narody. W krainie podziemnej pocieszały się wszystkie drzewa Edenu, piękne i wspaniałe drzewa Libanu, wszystkie, które wodami zostały zroszone.
Ezechiela 31 17 Równocześnie zeszły do Szeolu, pomiędzy tych, którzy od miecza polegli, te wszystkie spośród narodów, które w jego cieniu spoczywały.
Ezechiela 31 18 Któremu z drzew Edenu dorównałeś chwałą i wielkością? A przecież zostaniesz zrzucony wspólnie z drzewami Edenu do Szeolu; wśród nieobrzezanych będziesz leżał wspólnie z tymi, którzy poginęli od miecza. Tak będzie z faraonem i wszystkimi jego poddanymi!" — wyrocznia Jahwe Pana.

Ezechiela 32  1 W roku jedenastym, miesiącu dwunastym, pierwszego dnia miesiąca, Jahwe skierował do mnie te słowa:
Ezechiela 32  2 "Synu człowieczy, podnieś lament nad faraonem, królem egipskim, i powiedz mu: Młody lwie wśród narodów, skończyłeś się, a byłeś ty jak krokodyl w morzu. Prychałeś swymi nozdrzami, mąciłeś wodę swymi łapami i wzburzałeś jego fale.
Ezechiela 32  3 Tak mówi Jahwe Pan: Rozciągnę moje sidła nad tobą w zgromadzeniu wielu narodów i wyciągnę cię moją siecią.
Ezechiela 32  4 Rzucę cię na ląd i cisnę na powierzchnię pól, i sprawię, że na tobie zamieszkają wszystkie ptaki powietrzne, a każdy zwierz dziki tobą się nasyci.
Ezechiela 32  5 Ciało twe rozrzucę po górach i wypełnię doliny twoją padliną.
Ezechiela 32  6 Ziemię twego wylewu napoję twoją krwią aż do gór i napełnią się tobą wąwozy.
Ezechiela 32  7 Gdy gasnąć będziesz, zasłonię niebiosa i zaciemnię ich gwiazdy. Słońce zakryję chmurami, a księżyc nie da swego blasku.
Ezechiela 32  8 Wszystkie ciała świecące na niebie ze względu na ciebie zaciemnię i wprowadzę ciemność na twoją ziemię — wyrocznia Jahwe Pana.
Ezechiela 32  9 Zaniepokoję serce wielu narodów, gdy twoich jeńców wprowadzę pomiędzy narody, do krajów, których nie znasz.
Ezechiela 32 10 U wielu narodów wzbudzę grozę, a królowie ich przerażą się z twego powodu, gdy mieczem moim świsnę przed ich oczami i będą nieustannie drżeć w obawie o życie swoje w dzień twojego upadku.
Ezechiela 32 11 Albowiem tak mówi Jahwe: Przyjdzie na ciebie miecz króla Babilonu.
Ezechiela 32 12 Powalę twoje mnóstwo mieczami bohaterów: oni wszyscy należą do najgroźniejszych ludów. Zniszczą dumę Egiptu i zginie całe jego mnóstwo.
Ezechiela 32 13 Wszystkie jego zwierzęta wygubię na brzegu wielkich wód i już nie zamąci ich stopa człowieka ani zamąci kopyto bydła.
Ezechiela 32 14 Potem uspokoję ich wody i sprawię, że ich rzeki jak oliwa popłyną — wyrocznia Jahwe Pana.
Ezechiela 32 15 Gdy kraj egipski obrócę w pustynię, a ziemia pozbawiona zostanie tego, co ją napełnia, gdy pobiję wszystkich mieszkańców, wtedy poznają, że Ja jestem Jahwe.
Ezechiela 32 16 Oto lament, który podniosą córki narodów, zaśpiewają go nad Egiptem i nad całą jego ludnością" — wyrocznia Jahwe Pana.
Ezechiela 32 17 W roku dwunastym, miesiącu pierwszym, piętnastego dnia miesiąca, Jahwe skierował do mnie te słowa:
Ezechiela 32 18 "Synu człowieczy, biadaj nad ludnością Egiptu i każ jej zstąpić do świata podziemnego, jej i córkom potężnych ludów, do tych, którzy zstąpili do dołu.
Ezechiela 32 19 Kogóż przewyższyłaś zaletami? Zstąp i połóż się wśród nieobrzezanych.
Ezechiela 32 20 Polegną wśród pobitych mieczem; [miecz] został wydany: bierzcie go i całą jego ludność.
Ezechiela 32 21 Wtedy powiedzą do niego mocarni bohaterowie ze środka Szeolu: razem ze swymi pomocnikami zstąpią do dołu i będą leżeć wśród nieobrzezanych, razem z tymi, których miecz pobije.
Ezechiela 32 22 Tam jest Aszszur i wszystkie jego hufce, wokół jego grobu — to wszyscy pobici, polegli od miecza.
Ezechiela 32 23 Ich groby położone są w najgłębszym dole, a jego hufce są wokół jego grobu — to wszyscy pobici, polegli od miecza, ci, którzy szerzyli postrach w kraju żyjących.
Ezechiela 32 24 Tam jest Elam i całe jego mnóstwo wokół jego grobu — to wszyscy pobici, polegli od miecza, którzy zstąpili nieobrzezani do świata podziemnego, oni, którzy postrach szerzyli w kraju żyjących, hańbę cierpią z tymi, którzy zstąpili do dołu.
Ezechiela 32 25 Pośród pobitych zgotowano mu leże i całe jego mnóstwo jest wokół jego grobu. Wszyscy ci są nieobrzezani, pobici mieczem, albowiem strach przed nimi szerzył się w kraju żyjących, a teraz cierpią swą hańbę z tymi, którzy zstąpili do dołu; pośród pobitych zostali umieszczeni.
Ezechiela 32 26 Tam jest Meszek, Tubal i całe ich mnóstwo wokół ich grobu, wszyscy nieobrzezani, mieczem pobici, albowiem postrach szerzyli w kraju żyjących.
Ezechiela 32 27 A leżą oni nie przy bohaterach, którzy padli w czasach pradawnych, którzy w pełnej zbroi bojowej zstąpili do Szeolu, którym podłożono ich miecze pod głowy, a ich tarcze na ich kości, gdyż byli postrachem dla bohaterów w kraju żyjących.
Ezechiela 32 28 A <ty będziesz rzucony> pośród nieobrzezanych <i będziesz musiał leżeć> wśród tych, co mieczem zostali pobici.
Ezechiela 32 29 Tam jest Edom, jego królowie i wszyscy jego książęta, których pomimo ich bohaterskich czynów położono wśród tych, co mieczem zostali pobici, spoczywają oni przy nieobrzezanych, przy tych, którzy zstąpili do dołu.
Ezechiela 32 30 Tam są wszyscy władcy północy i wszyscy Sydończycy, którzy zstąpili wraz z pobitymi, okryci hańbą pomimo strachu, jaki szerzyły ich bohaterskie czyny; teraz leżą nieobrzezani przy tych, co mieczem zostali pobici i cierpią swą hańbę z tymi, którzy zstąpili do dołu.
Ezechiela 32 31 Zobaczy ich faraon i pocieszać się będzie całym swym mnóstwem. Faraon i całe jego wojsko polegnie od miecza — wyrocznia Jahwe Pana.
Ezechiela 32 32 Ponieważ strach szerzył on w kraju żyjących, dlatego rzucą go, by leżał pośród nieobrzezanych, przy tych, co od miecza polegli: faraon i całe jego mnóstwo" — wyrocznia Jahwe Pana.

Ezechiela 33  1 Jahwe skierował do mnie te słowa:
Ezechiela 33  2 "Synu człowieczy, przemów do swoich rodaków i powiedz im: Jeśli na jakiś kraj sprowadzam miecz, a jego mieszkańcy wybiorą sobie jakiegoś męża i wyznaczą go na stróża,
Ezechiela 33  3 on zaś widzi, że miecz przychodzi na kraj, i w trąbę dmie, i ostrzega lud,
Ezechiela 33  4 ale ktoś, choć słyszy dźwięk trąby, nie pozwala się ostrzec, tak że miecz nadchodzi i zabija go, to on sam winien jest swej śmierci.
Ezechiela 33  5 Dźwięk trąby usłyszał, nie dał się jednak ostrzec; niech spadnie na niego wina za własną śmierć. Tamten jednak, kto przestrzegł, ocalił samego siebie.
Ezechiela 33  6 Jeśli jednakże stróż widzi, że przychodzi miecz, a nie dmie w trąbę, i lud nie jest ostrzeżony, i przychodzi miecz, i zabija kogoś z nich, to ten ostatni porwany jest wprawdzie z własnej winy, ale winą za jego śmierć obarczę stróża.
Ezechiela 33  7 Ciebie, o synu człowieczy, wyznaczyłem na stróża dla domu Izraela po to, byś słysząc z mych ust napomnienia przestrzegał ich w moim imieniu.
Ezechiela 33  8 Jeśli do występnego powiem: Występny musi umrzeć — a ty nic nie mówisz, by występnego sprowadzić z jego drogi — to on umrze z powodu swej przewiny, ale odpowiedzialnością za jego śmierć obarczę ciebie.
Ezechiela 33  9 Jeśli jednak ostrzegłeś występnego, by odstąpił od swojej drogi i zawrócił, on jednak nie odstępuje od swojej drogi, to on umrze z własnej winy, ty zaś ocaliłeś swoją duszę.
Ezechiela 33 10 Ty, o synu człowieczy, mów do domu Izraela: Powiadacie tak: Zaprawdę, nasze przestępstwa i grzechy nasze ciążą na nas, my wskutek nich marniejemy. Jak możemy się ocalić?
Ezechiela 33 11 Powiedz im: Na moje życie! — wyrocznia Jahwe Pana. Ja nie pragnę śmierci występnego, ale jedynie tego, aby występny zawrócił ze swej drogi i żył. Zawróćcie, zawróćcie z waszych złych dróg! Czemuż to chcecie zginąć, domu Izraela?
Ezechiela 33 12 Ty, o synu człowieczy, powiedz swoim rodakom: Sprawiedliwość sprawiedliwego nie uratuje go, wtedy gdy zgrzeszy, a występek występnego nie zgubi go, gdy się nawróci ze swego występku, natomiast sprawiedliwy nie zdoła pozostać przy życiu, wtedy gdy zgrzeszy.
Ezechiela 33 13 Jeśli powiem sprawiedliwemu: Pozostaniesz z pewnością przy życiu, a on zadufany w swej sprawiedliwości popełnia zbrodnię, to już nie będzie pamięci na całą jego sprawiedliwość, i z powodu zbrodni, której się dopuścił, ma umrzeć.
Ezechiela 33 14 A kiedy powiem do występnego: Z pewnością umrzesz, on zaś odwróci się od swego grzechu i zacznie postępować według prawa i sprawiedliwości:
Ezechiela 33 15 oddaje zastaw, zwraca, co porwał, żyje według praw, które dają życie, nie dopuszczając się zbrodni, to z pewnością zostanie on przy życiu i nie umrze.
Ezechiela 33 16 Żaden z popełnionych przez niego grzechów nie będzie mu poczytany. Postępuje według prawa i sprawiedliwości, ma więc pozostać przy życiu.
Ezechiela 33 17 Mówią jednak twoi rodacy: Nie jest słuszne postępowanie Pana, podczas gdy właśnie ich postępowanie słuszne nie jest.
Ezechiela 33 18 Jeśli odstąpi sprawiedliwy od sprawiedliwości swojej i popełniać będzie zbrodnie, to ma za to umrzeć.
Ezechiela 33 19 Jeśli odstąpi występny od swojego występku i postępować będzie według prawa i sprawiedliwości, to ma za to zostać przy życiu.
Ezechiela 33 20 A wy powiadacie: Postępowanie Pana nie jest słuszne. Będę sądził każdego z was, domu Izraela, według jego postępowania".
Ezechiela 33 21 W jedenastym roku od uprowadzenia naszego, w dziesiątym miesiącu, dnia piątego tego miesiąca, przybył do mnie zbieg z Jerozolimy z doniesieniem: Miasto jest zdobyte.
Ezechiela 33 22 I spoczęła na mnie ręka Jahwe wieczorem przed przybyciem zbiega, i otworzyła mi usta rano, moje usta otwarły się i nie byłem już niemy.
Ezechiela 33 23 Wówczas Jahwe skierował do mnie te słowa:
Ezechiela 33 24 "Synu człowieczy, mieszkańcy tych ruin w ziemi Izraela mówią tak: Abraham był tylko sam jeden i zawładnął krajem, a nas jest wielu, nam dana jest ona w posiadanie.
Ezechiela 33 25 Dlatego powiedz im: Tak mówi Jahwe Pan: Jadacie z krwią, podnosicie oczy ku swym bożkom, przelewacie krew, a chcielibyście zawładnąć krajem?
Ezechiela 33 26 Ufacie swemu mieczowi, dopuszczacie się obrzydliwości, każdy z was bezcześci żonę bliźniego swego i chcielibyście zawładnąć krajem?
Ezechiela 33 27 Tak powiedz do nich: Tak mówi Jahwe Pan: Na moje życie! — ci, którzy są w ruinach, mają paść od miecza, a którzy są na wolnym polu, tych oddaję dzikim zwierzętom na pożarcie, a którzy przebywają na wyżynach górskich i w pieczarach, mają umrzeć od zarazy.
Ezechiela 33 28 I uczynię kraj pustynią i pustkowiem, jego pyszna świetność będzie miała kres, a góry Izraela będą leżały odludne; nikt tamtędy nie będzie przechodził.
Ezechiela 33 29 I poznają, że Ja jestem Jahwe, gdy kraj uczynię pustynią i pustkowiem z powodu wszystkich obrzydliwości, których się dopuścili.
Ezechiela 33 30 Synu człowieczy, twoi rodacy opowiadają o tobie przy murach i bramach swych domów i mówią jeden do drugiego: Pójdźcież i posłuchajcie, co też to za słowo, które wychodzi od Jahwe.
Ezechiela 33 31 I przychodzą do ciebie jak na zebranie ludowe, siadają przed tobą i słuchają twoich słów; jednakże według nich nie postępują, bo kłamstwa są w ich ustach, według nich oni postępują, a serce ich ciągnie ich do zysku.
Ezechiela 33 32 Oto jesteś dla nich jak ten, co śpiewa o miłości, ma piękny głos i doskonały instrument: słuchają oni twoich słów, jednakże według nich nie postępują.
Ezechiela 33 33 Kiedy jednak wszystko się wypełni — oto już się spełnia — wtedy poznają, że pośród nich był prorok".

Ezechiela 34  1 Jahwe skierował do mnie te słowa:
Ezechiela 34  2 "Synu człowieczy, prorokuj o pasterzach Izraela, prorokuj i powiedz im, pasterzom: Tak mówi Jahwe Pan: Biada pasterzom Izraela, którzy sami siebie pasą! Czyż pasterze nie powinni paść owiec?
Ezechiela 34  3 Nakarmiliście się mlekiem, odzialiście się wełną, zabiliście tłuste zwierzęta, jednakże owiec nie paśliście.
Ezechiela 34  4 Słabej nie wzmacnialiście, o zdrowie chorej nie dbaliście, skaleczonej nie opatrywaliście, zabłąkanej nie sprowadziliście z powrotem, zagubionej nie odszukiwaliście, a z przemocą i okrucieństwem obchodziliście się z nimi.
Ezechiela 34  5 Rozproszyły się owce moje, bo nie miały pasterza i stały się żerem wszelkiego dzikiego zwierza polnego. <Rozproszyły się>,
Ezechiela 34  6 błądzą moje owce po wszystkich górach i po wszelkim wysokim pagórku; i po całej krainie były owce moje rozproszone, a nikt się o nie nie pytał i nikt ich nie szukał.
Ezechiela 34  7 Dlatego wy, pasterze, słuchajcie słowa Jahwe:
Ezechiela 34  8 Wyrocznia Jahwe Pana: Przecież owce moje stały się łupem i owce moje służyły za żer wszelkiemu dzikiemu zwierzęciu polnemu, bo nie było pasterza, pasterze zaś nie szukali owiec moich, bo pasterze sami siebie paśli, a nie paśli moich owiec,
Ezechiela 34  9 dlatego wy, pasterze, słuchajcie słowa Jahwe.
Ezechiela 34 10 Tak mówi Jahwe Pan: Oto jestem przeciw pasterzom. Z ich ręki zażądam moich owiec, położę kres ich pasterzowaniu, a pasterze nie będą paść samych siebie, wyrwę moje owce z ich paszczy, nie będą już one służyć im za żer.
Ezechiela 34 11 Albowiem tak mówi Jahwe Pan: Oto Ja sam będę szukał moich owiec i będę miał o nie pieczę.
Ezechiela 34 12 Jak pasterz dokonuje przeglądu swojej trzody, wtedy gdy znajdzie się wśród rozproszonych owiec, tak Ja dokonam przeglądu moich owiec i uwolnię je ze wszystkich miejsc, dokąd się rozproszyły w dni ciemne i mroczne.
Ezechiela 34 13 Wyprowadzę je spomiędzy narodów i zgromadzę je z krajów, sprowadzę je z powrotem do ich ziemi i paść je będę na górach izraelskich, w dolinach i we wszystkich zamieszkałych miejscach kraju.
Ezechiela 34 14 Na dobrym pastwisku będę je pasł, na wyżynach Izraela ma być ich pastwisko. Wtedy będą one leżały na dobrym pastwisku, na tłustym pastwisku paść się będą na górach izraelskich.
Ezechiela 34 15 Ja sam będę pasł moje owce i Ja sam będę je układał na legowisko — wyrocznia Jahwe Pana.
Ezechiela 34 16 Zagubioną odszukam, zabłąkaną sprowadzę z powrotem, skaleczoną opatrzę, chorą umocnię, a tłustą i mocną będę ochraniał. Będę pasł sprawiedliwie.
Ezechiela 34 17 Do was zaś, owce moje, tak mówi Jahwe Pan: Oto Ja osądzę poszczególne owce, barany i kozły.
Ezechiela 34 18 Czyż to wam może mało, że spasacie najlepsze pastwisko, by resztę swego pastwiska zdeptać swoimi stopami, że pijecie czystą wodę, by resztę zmącić stopami?
Ezechiela 34 19 A owce moje muszą spasać to, co wy zdeptaliście waszymi stopami, i pić to, coście zmącili waszymi stopami.
Ezechiela 34 20 Dlatego Jahwe Pan tak mówi do nich: Oto Ja sam będę prowadził sąd pomiędzy owcami tłustymi a owcami chudymi.
Ezechiela 34 21 Ponieważ wszystkie zwierzęta słabe odpychaliście bokiem i plecami i popychaliście je swoimi rogami, tak że je przepędzaliście,
Ezechiela 34 22 dlatego chcę pomóc moim owcom, by już więcej nie stawały się łupem; osądzę poszczególne owce.
Ezechiela 34 23 I ustanowię nad nimi jednego pasterza, który je będzie pasł, mego sługę, Dawida. On je będzie pasł, on będzie ich pasterzem.
Ezechiela 34 24 A Ja, Jahwe, będę ich Bogiem, sługa zaś mój, Dawid, będzie władcą pośród nich. Ja, Jahwe, to powiedziałem.
Ezechiela 34 25 Zawrę z nimi przymierze pokoju, a dzikie zwierzęta wytępię z kraju, tak iż będą mogły [owce] bezpiecznie mieszkać na stepie i spać w lasach.
Ezechiela 34 26 Błogosławić im będę oraz ziemiom wokół mego wzgórza, będę zsyłał deszcz w dogodnym czasie, będzie to deszcz niosący błogosławieństwo.
Ezechiela 34 27 Drzewo polne wyda swój owoc, a ziemia wyda swój plon. Będą oni żyli bezpiecznie w swym kraju i poznają, że Ja jestem Jahwe, gdy skruszę kłody ich jarzma i wyrwę ich z ręki tych, którzy ich ujarzmiają.
Ezechiela 34 28 Nie będą już odtąd łupem narodów ani nie będą pożerać ich zwierzęta kraju, ale bezpiecznie będą oni żyli, przy czym nikt ich straszyć nie będzie.
Ezechiela 34 29 Sprawię, że powstanie dla nich obficie błogosławiony urodzaj, by już nie dręczył ich głód w kraju i by nie musieli znosić szyderstwa narodów.
Ezechiela 34 30 Wtedy poznają, że Ja, Jahwe, ich Bóg, jestem z nimi, oraz że oni, dom Izraela, są ludem moim — wyrocznia Jahwe Pana.
Ezechiela 34 31 A wy, owce moje, jesteście owcami mego pastwiska, Ja zaś Bogiem waszym" — wyrocznia Jahwe Pana.

Ezechiela 35  1 Jahwe skierował do mnie te słowa:
Ezechiela 35  2 "Synu człowieczy, zwróć się ku górze Seir i prorokuj przeciwko niej,
Ezechiela 35  3 i mów do niej: Tak mówi Jahwe Pan: Oto jestem przeciwko tobie, góro Seir, wyciągam rękę przeciwko tobie i zamienię cię w pustynię i w pustkowie,
Ezechiela 35  4 a miasta twe zamienię w ruiny. Staniesz się pustynią i wtedy poznasz, że Ja jestem Jahwe.
Ezechiela 35  5 Bo nienawiść twoja jest odwieczna i oddałaś Izraelitów pod miecz w czasie zagłady, w czasie ich ostatecznej ruiny.
Ezechiela 35  6 Dlatego — na moje życie! — wyrocznia Jahwe Pana: <Obrócę cię w krew>, krew ma cię ścigać. Ponieważ nie nienawidziłaś krwi, krew ma cię ścigać.
Ezechiela 35  7 Górę Seir zamienię w pustynię i pustkowie i wygubię na niej wszystko, co się tam rusza.
Ezechiela 35  8 Pagórki twoje pokryję trupami, na twych wyżynach, na twych dolinach, we wszystkich parowach padać będą pobici mieczem.
Ezechiela 35  9 Uczynię cię wieczną pustynią, miasta twoje staną się już nie zamieszkane i poznacie, że Ja jestem Jahwe.
Ezechiela 35 10 Ponieważ powiedziałaś: Oba ludy i oba kraje mają być moimi, wezmę je w posiadanie, chociażby tam był Jahwe,
Ezechiela 35 11 dlatego — na moje życie! — wyrocznia Jahwe Pana — postąpię z tobą według mego gniewu i mego oburzenia, tak jak ty postępowałaś w swojej nienawiści względem nich. I objawię się tobie przez to, że cię osądzę.
Ezechiela 35 12 I wtedy poznasz, że Ja, Jahwe, usłyszałem wszystkie twoje zniewagi, jakie wypowiedziałaś przeciwko górom izraelskim, mówiąc: Są one opustoszałe, są one wydane nam na pastwę.
Ezechiela 35 13 Chełpiłyście się przeciwko Mnie swymi ustami i zuchwałymi słowami przeciwko Mnie, Ja to słyszałem.
Ezechiela 35 14 Tak mówi Jahwe Pan: Ku radości całej ziemi zamienię cię w pustynię.
Ezechiela 35 15 Tak jak radowałaś się z powodu tego, że dziedzictwo domu Izraela było spustoszone, tak też z tobą uczynię. Pustynią się staniesz, góro Seir, i cały Edom wniwecz się obróci; wtedy poznacie, że Ja jestem Jahwe.

Ezechiela 36  1 A ty, synu człowieczy, prorokuj o górach Izraela i mów: Góry Izraela, słuchajcie słowa Jahwe.
Ezechiela 36  2 Tak mówi Jahwe Pan: Ponieważ powiedział o was nieprzyjaciel: Hej, prastare wyżyny stały się naszą własnością,
Ezechiela 36  3 dlatego prorokuj i mów: Tak mówi Jahwe Pan: Ponieważ was splądrowano i zewsząd czyniono na was zasadzki, tak że dostałyście się we władanie pozostałych ludów i dostałyście się na języki oraz na obmowę ludzi,
Ezechiela 36  4 dlatego, góry izraelskie, słuchajcie słowa Jahwe: Tak mówi Jahwe Pan do gór i pagórków, do parowów i dolin, do opustoszałych ruin i opuszczonych miast, które stały się łupem i urągowiskiem pozostałych, wokół osiadłych ludów.
Ezechiela 36  5 Dlatego mówi Jahwe Pan: Zaprawdę, z wielkim oburzeniem mówiłem przeciwko pozostałym ludom i przeciwko całemu Edomowi, którzy zawładnęli moim krajem, żywiąc w sercu radość z cudzego nieszczęścia i w duszy pogardę po to, by mieć go jako własność i łup.
Ezechiela 36  6 Dlatego prorokuj o kraju Izraela i mów do gór i pagórków, do parowów i dolin: Tak mówi Jahwe Pan: Oto mówiłem z zapalczywością i z oburzeniem, ponieważ musicie znosić obelgi ze strony ludów,
Ezechiela 36  7 dlatego tak mówi Jahwe Pan: Podnoszę rękę [do przysięgi]: Zaprawdę, ludy, które wokół was są, będą musiały znosić od was obelgi.
Ezechiela 36  8 Wy jednak, góry izraelskie, wypuszczać będziecie swoje gałęzie i przynosić owoc memu ludowi izraelskiemu, albowiem wróci on niebawem.
Ezechiela 36  9 Bo oto przychodzę do was i zwracam się do was: będą was uprawiać i obsiewać.
Ezechiela 36 10 Rozmnożę na was ludzi, cały dom Izraela i miasta będą zamieszkane, i ruiny będą znowu odbudowane.
Ezechiela 36 11 Rozmnożę na was ludzi i bydło: będą liczni i płodni, sprawię, że będziecie zamieszkane tak, jak w waszej przeszłości, i będę was darzył dobrodziejstwami więcej jeszcze niż przedtem, po to byście poznały, że Ja jestem Jahwe.
Ezechiela 36 12 Sprowadzę znowu na was ludzi, mój lud izraelski, a oni wami zawładną, wy zaś macie się stać ich własnością i już nie pozbawiać ich dzieci.
Ezechiela 36 13 Tak mówi Jahwe Pan: Ponieważ powiedziano tobie: Ty jesteś ludojadem i odbierasz potomstwo twemu ludowi,
Ezechiela 36 14 dlatego już więcej nie będziesz pożerać ludzi i odbierać potomstwa twemu ludowi — wyrocznia Jahwe Pana.
Ezechiela 36 15 I w przyszłości nie będziesz już słuchać obelg ludów ani będziesz nosić hańby narodów, i nie będziesz już odbierać potomstwa twemu ludowi" — wyrocznia Jahwe Pana.
Ezechiela 36 16 Jahwe skierował do mnie te słowa:
Ezechiela 36 17 "Synu człowieczy, kiedy dom Izraela mieszkał na swojej ziemi, wówczas splugawili ją swym postępowaniem i swymi czynami: postępowanie ich wobec Mnie było jak nieczystość miesięczna kobiety.
Ezechiela 36 18 Wtedy wylałem na nich swe oburzenie z powodu krwi, którą w kraju przelali, i z powodu bożków, którymi go splugawili.
Ezechiela 36 19 I rozproszyłem ich pomiędzy pogańskie ludy, i rozsypali się po krajach, osądziłem ich według postępowania i czynów.
Ezechiela 36 20 W ten sposób przyszli do ludów pogańskich i dokąd przybyli, bezcześcili święte imię moje, podczas gdy mówiono o nich: To jest lud Jahwe, musieli się oni wyprowadzić ze swego kraju.
Ezechiela 36 21 Wtedy zatroszczyłem się o święte me imię, które oni, Izraelici, zbezcześcili wśród ludów pogańskich, do których przybyli.
Ezechiela 36 22 Dlatego mów do domu Izraela: Tak mówi Jahwe Pan: Nie z waszego powodu to czynię, domu Izraela, ale dla świętego imienia mojego, które bezcześciliście wśród ludów pogańskich, do których przyszliście.
Ezechiela 36 23 Chce uświęcić wielkie imię moje, które zbezczeszczone jest pośród ludów, zbezczeszczone przez was pośród nich, i poznają ludy, że Ja jestem Jahwe — wyrocznia Jahwe Pana — gdy okażę się Świętym względem was przed ich oczami.
Ezechiela 36 24 Zabiorę was spośród ludów, zbiorę was ze wszystkich krajów i przyprowadzę was z powrotem do waszego kraju,
Ezechiela 36 25 pokropię was czystą wodą, abyście się stali czystymi, i oczyszczę was od wszelkiej zmazy i od wszystkich waszych bożków.
Ezechiela 36 26 I dam wam serce nowe i ducha nowego tchnę do waszego wnętrza, odbiorę wam serce kamienne, a dam wam serce z ciała.
Ezechiela 36 27 Ducha mojego chcę tchnąć w was i sprawić, byście żyli według mych nakazów i przestrzegali przykazań, i według nich postępowali.
Ezechiela 36 28 Wtedy będziecie mieszkać w kraju, który dałem waszym przodkom, i będziecie moim ludem, a Ja będę waszym Bogiem.
Ezechiela 36 29 Uwolnię was od wszelkiej nieczystości waszej i przywołam [urodzaj] zboża, i pomnożę je, i żadnej klęski głodu już na was nie ześlę.
Ezechiela 36 30 Chcę pomnożyć owoce drzew i plony pól po to, byście nie musieli już znosić hańby klęski głodu wśród ludów.
Ezechiela 36 31 Wtedy wspominać będziecie wasz sposób życia i wasze złe czyny. Będziecie czuli obrzydzenie dla siebie samych z powodu waszych grzechów i waszych obrzydliwości.
Ezechiela 36 32 Nie z waszego powodu Ja to uczynię- wyrocznia Jahwe Pana! — Zapamiętajcie to sobie dobrze! Wstydźcie się i zarumieńcie z powodu waszego sposobu życia, domu Izraela!
Ezechiela 36 33 Tak mówi Jahwe Pan: W dniu, w którym oczyszczę was ze wszystkich win waszych, zaludnię znowu miasta, ruiny zostaną odbudowane,
Ezechiela 36 34 a spustoszony kraj znowu ma być uprawiany, zamiast by odłogiem leżał przed oczami każdego przechodnia.
Ezechiela 36 35 I będą mówić: Ten spustoszony kraj stał się jak ogród Eden, a miasta, które były opustoszałe, zniszczone i zburzone, zostały umocnione i ludne.
Ezechiela 36 36 A narody pogańskie, które wokoło was pozostaną, poznają, że Ja, Jahwe, to, co zburzone, znowu odbudowałem, a to, co opuszczone, znowu zasadziłem. Ja, Jahwe, to powiedziałem i to wykonam.
Ezechiela 36 37 Tak mówi Jahwe Pan: I do tego jeszcze to uczynię: dam się uprosić domowi Izraela i rozmnożę ich jak trzodę ludzką.
Ezechiela 36 38 Jak poświęcone owce, jak owce Jerozolimy za jej świetnych dni, tak miasta wyludnione staną się pełne trzody ludzkiej, aby poznano, że Ja jestem Jahwe".

Ezechiela 37  1 Potem spoczęła na mnie ręka Jahwe, i wyprowadził mnie On w duchu na zewnątrz, i postawił mnie pośród doliny. Była ona pełna kości.
Ezechiela 37  2 I polecił mi, abym przeszedł dokoła nich, i oto było ich na obszarze doliny bardzo wiele. Były one zupełnie wyschłe.
Ezechiela 37  3 I rzekł do mnie: "Synu człowieczy, czy kości te powrócą znowu do życia?" Odpowiedziałem: "Jahwe Panie, Ty to wiesz".
Ezechiela 37  4 Wtedy rzekł On do mnie: "Prorokuj nad tymi kośćmi i mów do nich: Wyschłe kości, słuchajcie słowa Jahwe!
Ezechiela 37  5 Tak mówi Jahwe Pan: Oto Ja wam daję ducha po to, abyście się stały żywe.
Ezechiela 37  6 Chcę was otoczyć ścięgnami i sprawić, byście obrosły ciałem, i przybrać was w skórę, i dać wam ducha po to, abyście ożyły i poznały, że Ja jestem Jahwe".
Ezechiela 37  7 I prorokowałem, jak mi było polecone, a gdym prorokował, oto powstał szum i trzask, i kości jedna po drugiej zbliżały się do siebie.
Ezechiela 37  8 I patrzyłem, a oto powróciły ścięgna i wyrosło ciało, a skóra na nie się naciągnęła, ale jeszcze nie było w nich ducha.
Ezechiela 37  9 I powiedział do mnie: "Prorokuj do ducha, prorokuj, o synu człowieczy, i mów do ducha: Tak powiada Jahwe Pan: Z czterech wiatrów przybądź duchu i powiej po tych pobitych, aby ożyli".
Ezechiela 37 10 Wtedy prorokowałem tak, jak mi nakazał, i duch wstąpił w nich, a ożyli i stanęli na nogach — wojsko bardzo, bardzo wielkie.
Ezechiela 37 11 I rzekł do mnie: "Synu człowieczy, kości te to cały dom Izraela. Oto mówią oni: Wyschły kości nasze, minęła nadzieja nasza, już po nas.
Ezechiela 37 12 Dlatego prorokuj i mów do nich: Tak mówi Jahwe Pan: Oto otwieram wasze groby i wydobywam was z grobów, ludu mój, i wiodę was do kraju Izraela,
Ezechiela 37 13 i poznacie, że Ja jestem Jahwe, gdy wasze groby otworzę i z grobów was wydobędę, ludu mój.
Ezechiela 37 14 Udzielę wam mego ducha po to, byście ożyli, i powiodę was do kraju waszego, i poznacie, że Ja, Jahwe, to powiedziałem i wykonam" — wyrocznia Jahwe Pana.
Ezechiela 37 15 Jahwe skierował do mnie te słowa:
Ezechiela 37 16 "Synu człowieczy, weź sobie kawałek drewna i napisz na nim: Juda i Izraelici jego sprzymierzeńcami. Potem weź sobie inny kawałek drewna i napisz na nim: Józef, <drewno Efraima> i cały dom Izraela jego sprzymierzeńcami.
Ezechiela 37 17 Złącz je z sobą jedno z drugim w jeden kawałek drewna, tak by w ręku twoim stanowiły jedną całość.
Ezechiela 37 18 A jeśli potem mówić będą do ciebie rodacy: "Czyż nam nie powiesz, co przez to masz na myśli?"
Ezechiela 37 19 Wtedy powiedz im: Tak mówi Jahwe Pan: Oto biorę drewno Józefa, które jest w ręce Efraima oraz plemion Izraela, jego sprzymierzeńców, i przykładam je do drewna Judy, i czynię je jednym drewnem po to, by w ręku moim byli jedno.
Ezechiela 37 20 A drewna, na których będziesz pisał, będą przed ich oczami w twym ręku.
Ezechiela 37 21 Wtedy powiedz do nich: Tak mówi Jahwe Pan: Oto wybieram Izraelitów spośród ludów, do których pociągnęli, i zbieram ich ze wszystkich stron, i prowadzę ich do ich kraju.
Ezechiela 37 22 I uczynię ich jednym ludem w kraju, na górach Izraela, i jeden król będzie nimi wszystkimi rządził, i już nie będą tworzyć dwóch narodów, i już nie będą podzieleni na dwa królestwa.
Ezechiela 37 23 I już nie będą się kalać swymi bożkami i wstrętnymi kultami, i wszelkimi odstępstwami. Uwolnię ich od wszystkich ich wiarołomstw, którymi zgrzeszyli, oczyszczę ich i będą moim ludem, Ja zaś będę ich Bogiem.
Ezechiela 37 24 Sługa mój, Dawid, będzie królem nad nimi i wszyscy oni będą mieć jedynego Pasterza, i żyć będą według moich praw, i moje przykazania zachowywać będą i wypełniać.
Ezechiela 37 25 Będą mieszkali w kraju, który dałem słudze mojemu, Jakubowi, w którym mieszkali wasi przodkowie. Mieszkać w nim będą, oni i synowie, i wnuki ich na zawsze, a mój sługa, Dawid, będzie na zawsze ich władcą.
Ezechiela 37 26 I zawrę z nimi przymierze pokoju: będzie to wiekuiste przymierze z nimi. <Założę ich i rozmnożę>, a mój przybytek pośród nich umieszczę ną stałe.
Ezechiela 37 27 Mieszkanie moje będzie pośród nich, a Ja będę ich Bogiem, oni zaś będą moim ludem.
Ezechiela 37 28 Ludy zaś pogańskie poznają, że Ja jestem Jahwe, który uświęca Izraela, gdy mój przybytek będzie wśród nich na zawsze".

Ezechiela 38  1 Jahwe skierował do mnie te słowa:
Ezechiela 38  2 "Synu człowieczy, zwróć się ku Gogowi, ku krajowi Magog, wielkiemu księciu kraju Meszek i Tubal, i prorokuj przeciwko niemu,
Ezechiela 38  3 i mów: Tak mówi Jahwe Pan: Oto jestem przeciw tobie, Gogu, wielki książę kraju Meszek i Tubal.
Ezechiela 38  4 Zawrócę cię i włożę kółka w twoje szczęki, i wyprowadzę ciebie i całe twoje wojsko, rumaki i jeźdźców, wszystkich w pełnym uzbrojeniu, wielki zastęp z długimi i krótkimi tarczami, wszystkich uzbrojonych w miecze.
Ezechiela 38  5 Są przy nich Persowie, Kuszyci, Libijczycy, wszyscy zbrojni w tarczę i hełm.
Ezechiela 38  6 Gomer i całe jego wojsko, mieszkańcy Togarmy na najdalszej północy i całe jego wojsko, rozliczne ludy są z tobą.
Ezechiela 38  7 Zbrój się i bądź w pogotowiu, ty i wszystkie twe zastępy, które wokół ciebie się zebrały, będziecie na moje usługi.
Ezechiela 38  8 Po wielu dniach otrzymasz rozkaz, przy końcu lat przybędziesz do kraju, który ocalał od miecza. Jego lud zebrany jest spośród wielu narodów na górach Izraela, długo leżących odłogiem. Sprowadzony on jest z powrotem spośród wielu narodów i mieszkają oni wszyscy bezpiecznie.
Ezechiela 38  9 Ty jednak zbliżysz się jak burza i przyjdziesz jak chmura po to, by nakryć kraj: będziesz tam ty i całe twoje wojsko, i rozliczne narody z tobą.
Ezechiela 38 10 Tak mówi Jahwe Pan: Owego dnia powstaną myśli w twym sercu i poweźmiesz zły zamysł.
Ezechiela 38 11 Powiesz: Wyruszę przeciw nieumocnionemu krajowi, pociągnę przeciwko ludziom spokojnym — gdzie wszyscy żyją bezpiecznie, a nie ma murów, zasuw i bram —
Ezechiela 38 12 by plądrować i łupić, by rękę swą położyć na ruinach, które znowu zostały zamieszkane, oraz na lud, który zszedł się znowu z krajów pogańskich, który myśli jedynie o trzodach i dobytku, a mieszka w środku ziemi.
Ezechiela 38 13 Szeba i Dedan, i handlarze z Tarszisz, i wszyscy jego przekupnie będą do ciebie mówić: Czy przybywasz po to, by łupić? Czy zgromadziłeś tłum, by grabić srebro i złoto, by porwać do siebie trzody i dobytek, by nabrać wielkiego łupu?
Ezechiela 38 14 Dlatego prorokuj, synu człowieczy, i mów do Goga: Tak mówi Jahwe Pan: Czy nie tak będzie, że gdy lud mój izraelski mieszkać będzie bezpiecznie, wybierzesz się w drogę
Ezechiela 38 15 i przyjdziesz ze swej siedziby, z najdalszej północy, ty i liczne ludy wraz z tobą, wszyscy na koniach, wielki zastęp, potężne wojsko?
Ezechiela 38 16 I nadciągniesz przeciwko memu ludowi, Izraelowi, jak chmura, by pokryć kraj. Przy końcu dni to się stanie, wtedy sprowadzę ciebie do kraju mojego po to, by poznały Mnie pogańskie ludy, gdy na twoim przykładzie, Gogu, okażę moją świętość przed ich oczami.
Ezechiela 38 17 Tak mówi Jahwe Pan: Ty jesteś przecież tym, o którym w dawniejszych czasach mówiłem przez moje sługi, proroków Izraela, którzy wtedy przepowiadali, że sprowadzę cię na nich.
Ezechiela 38 18 Ale w dniu, w którym przybędzie Gog do kraju Izraela — wyrocznia Jahwe Pana — gniew mój we Mnie zapłonie.
Ezechiela 38 19 I w uniesieniu moim, w ogniu mego gniewu, mówię to: Zaiste, w owym dniu przyjdzie wielkie trzęsienie ziemi na kraj Izraela.
Ezechiela 38 20 Przede Mną będą drżały ryby morskie i ptaki w powietrzu, zwierzęta polne i wszystkie zwierzątka naziemne, i wszyscy ludzie, którzy są na ziemi. Góry się rozpękną, skały się zapadną i wszystkie mury runą na ziemię.
Ezechiela 38 21 I powołam przeciwko niemu wszelki strach — wyrocznia Jahwe Pana — miecz każdego zwróci się przeciwko bratu.
Ezechiela 38 22 I wymierzę im karę przez zarazę i krew, i ulewę, i grad [jakby] kamieni. Ogień i siarkę ześlę jak deszcz na niego i na jego wojsko, i na rozliczne ludy, które są z nim.
Ezechiela 38 23 Tak okażę się wielkim i świętym, tak ukażę się oczom wielu narodów: wtedy poznają, że Ja jestem Jahwe.

Ezechiela 39  1 Ty zaś, synu człowieczy, prorokuj przeciwko Gogowi i mów: Tak mówi Jahwe Pan: Oto obracam się przeciwko tobie, Gogu, wielki książę kraju Meszek i Tubal.
Ezechiela 39  2 Wywiodę cię i sprowadzę, i przywiodę z najdalszej północy, i wprowadzę cię na góry Izraela.
Ezechiela 39  3 Złamię ci łuk w lewej ręce, a wytrącę strzały z prawej.
Ezechiela 39  4 Na górach Izraela padniesz ty i wszystkie twoje zastępy, i ludy, które są z tobą: drapieżnym ptakom wszelkiego rodzaju oraz dzikim zwierzętom polnym oddam cię na żer.
Ezechiela 39  5 Padniesz na otwartym polu, albowiem Ja tak powiedziałem — wyrocznia Jahwe Pana.
Ezechiela 39  6 I ześlę ogień na Magog i na żyjących bezpiecznie mieszkańców wysp, aby poznali, że Ja jestem Jahwe.
Ezechiela 39  7 Natomiast imię moje święte ogłoszę pośród mego ludu izraelskiego; nie pozwolę już bezcześcić świętego mojego imienia w przyszłości, aby narody pogańskie poznały, że Ja jestem Jahwe, Święty w Izraelu.
Ezechiela 39  8 Oto nadchodzi i spełnia się! — wyrocznia Jahwe Pana. To jest dzień, o którym mówiłem.
Ezechiela 39  9 Wtedy wyjdą mieszkańcy miast izraelskich, by zapalić ogień i spalić oręż, puklerze i tarcze, łuki i strzały, maczugi i dzidy — przez siedem lat palić tym będą.
Ezechiela 39 10 Nie będą musieli już oni przynosić drwa z pola ani wycinać go w lesie, bo będzie się palić orężem. Będą oni plądrować tych, którzy ich plądrowali, będą brali zdobycz na tych, którzy na nich brali zdobycz — wyrocznia Jahwe Pana.
Ezechiela 39 11 W owym dniu wyznaczę dla Goga sławne miejsce, gdzie będzie jego grób w Izraelu, dolinę Abarim na wschód od Morza [Martwego], i odgrodzę ją dla przechodzących, i tu pogrzebią Goga i cały jego tłum, i nadadzą jej miano "Doliny Tłumu Goga".
Ezechiela 39 12 Będą ich grzebać Izraelici po to, by oczyścić kraj — przez siedem miesięcy.
Ezechiela 39 13 Będzie ich grzebał cały lud kraju i wyjdzie to mu na sławę w dniu, w którym objawię moją chwałę — wyrocznia Jahwe Pana.
Ezechiela 39 14 I wydzieli się ludzi, którzy będą musieli stale ciągnąć przez kraj i grzebać tych, którzy pozostali na powierzchni ziemi, aby ją oczyścić; po upływie siedmiu miesięcy będą przeszukiwać.
Ezechiela 39 15 A kiedy krążyć będą po kraju, a zobaczy ktoś kość ludzką, wówczas umieści przy tym jakiś znak, aż pogrzebią ją grabarze w Dolinie Tłumu Goga.
Ezechiela 39 16 <A nazwa miasta będzie Hamona>. W ten sposób oczyszczą oni kraj.
Ezechiela 39 17 A ty, synu człowieczy — mówi Jahwe Pan — mów do ptaków wszelkiego rodzaju i do wszystkich dzikich zwierząt na polu: Zbierzcie się i przyjdźcie tu; zgromadźcie się ze wszystkich stron nad moją ofiarą, którą chcę wam zgotować, wielką ofiarę na górach Izraela: jedzcie ciało i pijcie krew!
Ezechiela 39 18 Ciało bohaterów jeść będziecie i krew możnowładców ziemi będziecie piły — wszystkie barany, jagnięta, kozły, cielce, bydło tuczne z Baszanu.
Ezechiela 39 19 I spożywać będziecie tłuszcz do sytości, i krew będziecie piły, aż będziecie pijane od mojej ofiary, którą wam przygotuję.
Ezechiela 39 20 Przy stole moim nasycicie się rumakiem i jeźdźcem, bohaterem i wszelkim wojownikiem — wyrocznia Jahwe Pana.
Ezechiela 39 21 W ten sposób znów okażę moją chwałę wśród narodów pogańskich i wszystkie narody pogańskie ujrzą mój sąd, który sprawuję, oraz rękę moją, którą na nie kładę.
Ezechiela 39 22 I pozna dom Izraela, że Ja jestem Jahwe, ich Bóg, odtąd i na zawsze.
Ezechiela 39 23 Ludy pogańskie zrozumieją jednak, że Izraelici z powodu swego przewinienia musieli pójść na wygnanie, ponieważ odpadli ode Mnie, tak że oblicze moje ukryłem przed nimi i podałem ich w moc ich nieprzyjaciół, i padli oni wszyscy od miecza.
Ezechiela 39 24 Postąpiłem z nimi według ich nieczystości i ich grzechów. Oblicze moje ukryłem przed nimi.
Ezechiela 39 25 Dlatego tak mówi Jahwe Pan: Teraz odwrócę los Jakuba i zmiłuję się nad całym domem Izraela, i zatroszczę się o moje święte imię.
Ezechiela 39 26 I zapomną o swojej hańbie i o wszystkich swoich niewiernościach, których dopuścili się przeciwko Mnie, gdy bezpiecznie żyć będą w swoim kraju, a nikt ich nie będzie niepokoił,
Ezechiela 39 27 gdy spośród narodów sprowadzę ich i zgromadzę ich z rąk nieprzyjaciół, i okażę się w nich świętym przed oczami wielu narodów pogańskich.
Ezechiela 39 28 I poznają, że Ja, Jahwe, jestem ich Bogiem, gdy wyprowadziwszy ich na wygnanie pomiędzy pogan, zgromadzę ich znowu w ich kraju i nie pozostawię tam już żadnego z nich.
Ezechiela 39 29 I już nie będę na przyszłość ukrywał oblicza mojego przed nimi, kiedy Ducha mojego wyleję na Izraelitów" — wyrocznia Jahwe Pana.

Ezechiela 40  1 W dwudziestym piątym roku naszego wygnania, z początkiem roku, w dziesiątym dniu miesiąca, w czternaście lat po zdobyciu miasta, właśnie tego dnia spoczęła na mnie ręka Jahwe, i zaprowadził mnie On
Ezechiela 40  2 w Bożym widzeniu do kraju Izraela oraz postawił mnie na pewnej bardzo wysokiej górze,a na niej na wprost mnie było coś, jakby budowa jakiegoś miasta.
Ezechiela 40  3 Zaprowadził mnie tam i oto ukazał się wtedy mąż, który miał wygląd, jakby był z brązu; miał on lniany sznur w ręce oraz mierniczy pręt. Stał on przy bramie.
Ezechiela 40  4 I rzekł do mnie ów mąż: "Synu człowieczy, popatrz oczami i przysłuchaj się uszami, i dokładnie uważaj na to, co będę ci ukazywać, albowiem zostałeś tu przyprowadzony po to, abyś to widział. Oznajmij domowi Izraela wszystko, co zobaczysz".
Ezechiela 40  5 I oto: mur otaczał od zewnątrz świątynię wokoło, a w ręku męża był mierniczy pręt długi aż na sześć łokci, liczony po łokciu i po jednej piędzi, i mierzył grubość budowy: jeden pręt, a wysokość także jeden pręt.
Ezechiela 40  6 Potem udał się ku bramie, zwróconej ku wschodowi, i wszedłszy po stopniach, zmierzył próg bramy: jeden pręt szerokości.
Ezechiela 40  7 I wnęka: jeden pręt na długość i jeden pręt na szerokość, a filar pomiędzy wnękami: pięć łokci oraz próg bramy po stronie przedsionka bramy od wewnątrz: jeden pręt.
Ezechiela 40  8 <I zmierzył przedsionek bramy w kierunku domu: jeden pręt>.
Ezechiela 40  9 I zmierzył przedsionek bramy: osiem łokci, oraz filary: dwa łokcie.
Ezechiela 40 10 Wnęki bramy w kierunku wschodnim: trzy z tej strony i trzy z tamtej strony, wszystkie trzy tej samej miary i filary tej samej miary, tak z jednej jak i z drugiej strony.
Ezechiela 40 11 I zmierzył szerokość wejścia przez bramę: dziesięć łokci, głębokość bramy: trzynaście łokci.
Ezechiela 40 12 Przed wnękami była przegroda po jednym łokciu z jednej i z drugiej strony, każda wnęka zaś miała sześć łokci z jednej i z drugiej strony.
Ezechiela 40 13 Potem zmierzył bramę od dachu wnęki do dachu drugiego, szerokość była dwadzieścia pięć łokci od drzwi do drzwi.
Ezechiela 40 14 Zmierzył także przedsionek: dwadzieścia łokci. Przedsionek przytykał wokoło do bramy.
Ezechiela 40 15 Od strony przedniej wejścia przez bramę do przedniej strony bramy ku środkowi: pięćdziesiąt łokci.
Ezechiela 40 16 I okratowane okna były dokoła przy wnękach oraz przy ich filarach ku wnętrzu i tak samo były okna dokoła przedsionka ku wnętrzu, a na filarach były ozdoby w kształcie palm z jednej i z drugiej strony.
Ezechiela 40 17 Potem zaprowadził mnie na dziedziniec zewnętrzny i oto były tam cele oraz kamienny bruk na dziedzińcu wokoło: trzydzieści cel było na bruku kamiennym.
Ezechiela 40 18 Bruk kamienny znajdował się na bok od bramy odpowiednio do głębokości bramy, był to dolny bruk kamienny.
Ezechiela 40 19 I zmierzył szerokość dziedzińca od strony przedniej bramy dolnej aż do przedniej strony wewnętrznej bramy z zewnątrz: sto łokci.
Ezechiela 40 20 [Potem zaprowadził mnie ku stronie północnej], oto była tam brama, której przednia strona zwrócona była ku północy, ku dziedzińcowi zewnętrznemu; zmierzył jej długość i jej szerokość.
Ezechiela 40 21 Miała trzy wnęki z jednej strony i trzy wnęki z drugiej; jej filary i jej przedsionek były odpowiednie do rozmiarów pierwszej bramy: pięćdziesiąt łokci długie i dwadzieścia pięć szerokie.
Ezechiela 40 22 A jej okna oraz jej przedsionek wraz z ozdobami w kształcie palm były takie, jak przy bramie, której strona przednia zwrócona była ku wschodowi. Wstępowało się wzwyż po siedmiu stopniach, naprzeciw których był przedsionek.
Ezechiela 40 23 Naprzeciwko bramy północnej była brama dziedzińca wewnętrznego, taka jak przy bramie wschodniej, i zmierzył od bramy do bramy: sto łokci.
Ezechiela 40 24 Potem zaprowadził mnie na południe, i oto była tam brama zwrócona ku południowi, i zmierzył jej filary oraz jej przedsionek; posiadały te same rozmiary.
Ezechiela 40 25 Miała ona, jak również jej przedsionek, okna wokoło, w równej liczbie co poprzednie: pięćdziesiąt łokci wynosiła długość i dwadzieścia pięć łokci szerokość,
Ezechiela 40 26 Dojście do niej było po siedmiu stopniach, naprzeciw których był jej przedsionek; miała ozdoby w kształcie palm na filarach po obydwu stronach.
Ezechiela 40 27 Była też tam brama do dziedzińca wewnętrznego zwrócona na południe; zmierzył w kierunku południowym od jednej strony do drugiej: sto łokci.
Ezechiela 40 28 Następnie zaprowadził mnie na dziedziniec wewnętrzny przy bramie południowej i zmierzył bramę południową, miała ona te same rozmiary.
Ezechiela 40 29 A wnęki jej oraz filary i przedsionek miały te same rozmiary; miała ona również okna wokoło, tak samo jak przedsionek: pięćdziesiąt łokci wynosiła długość, a dwadzieścia pięć łokci szerokość.
Ezechiela 40 30 <Przedsionki wokoło miały dwadzieścia pięć łokci długości i pięć łokci szerokości>.
Ezechiela 40 31 Jej przedsionek leżał jednak przy zewnętrznym dziedzińcu: na jej filarach były ozdoby w kształcie palm, a wejście do niej miało osiem stopni.
Ezechiela 40 32 I zaprowadził mnie na wewnętrzny dziedziniec po stronie wschodniej, i zmierzył bramę; były to te same rozmiary.
Ezechiela 40 33 A jej wnęki i filary, i przedsionek odpowiadały tym rozmiarom. I okna miała ona, jako też przedsionek, wokoło. Długość wynosiła pięćdziesiąt łokci, a szerokość dwadzieścia pięć łokci.
Ezechiela 40 34 Przedsionek jej leżał przy zewnętrznym dziedzińcu, ozdoby w kształcie palm były na jej filarach z jednej i drugiej strony, a wejście do niej miało osiem stopni.
Ezechiela 40 35 Następnie zaprowadził mnie ku bramie północnej i zmierzył ją; były to te same wymiary.
Ezechiela 40 36 Miała ona swe wnęki oraz filary i przedsionek, i okna wokoło, pięćdziesiąt łokci długości i dwadzieścia pięć łokci szerokości.
Ezechiela 40 37 Jej przedsionek prowadził na zewnętrzny dziedziniec i ozdoby w kształcie palm były na jej filarach z jednej i drugiej strony, a wejście do niej miało osiem stopni.
Ezechiela 40 38 Był tam portyk, wejście do niego było przy filarach bram. Tam to płukano ofiarę całopalną.
Ezechiela 40 39 A w przedsionku bramy były dwa stoły po jednej i dwa stoły po drugiej stronie, służące do zabijania ofiary całopalnej, ofiary zadośćuczynienia i ofiary przebłagalnej.
Ezechiela 40 40 A na stronie zewnętrznej, przy wejściu do bramy północnej, były dwa stoły, a po stronie drugiej przedsionka przy bramie były również dwa stoły;
Ezechiela 40 41 cztery stoły tu i cztery stoły tam po bokach bramy, czyli osiem stołów, na których zabijano żertwy.
Ezechiela 40 42 I cztery stoły do ofiary całopalenia były tam z ciosowych kamieni, długie na półtora łokcia i wysokie na jeden łokieć; na nich kładziono sprzęt do zabijania żertw na całopalenia i ofiary.
Ezechiela 40 43 A wokoło wewnątrz urządzony był brzeg szeroki na piędź, na stołach zaś leżało mięso ofiarne.
Ezechiela 40 44 <Potem wprowadził mnie do dziedzińca wewnętrznego>. Poza bramą wewnętrzną były dwie cele na dziedzińcu wewnętrznym, jedna po boku bramy północnej, a przednia jej strona skierowana była ku południowi, i jedna po boku bramy południowej, a przednia jej strona skierowana była ku północy.
Ezechiela 40 45 I rzekł do mnie: "Ta cela, której przednia strona skierowana jest ku południowi, jest przeznaczona dla kapłanów pełniących służbę przy świątyni.
Ezechiela 40 46 A cela, której przednia strona skierowana jest ku północy, jest przeznaczona dla kapłanów pełniących służbę przy ołtarzu. Właśnie synowie Sadoka wraz z synami Lewiego mają prawo zbliżać się do Jahwe, aby Mu służyć".
Ezechiela 40 47 I zmierzył dziedziniec. Był to kwadrat sto łokci długi i sto łokci szeroki, a ołtarz stał przed świątynią.
Ezechiela 40 48 Potem wprowadził mnie do przedsionka świątyni i zmierzył filar przedsionka: pięć łokci z jednej i pięć łokci z drugiej strony; brama była szeroka na czternaście łokci, a boki bramy miały trzy łokcie z jednej strony i trzy łokcie z drugiej.
Ezechiela 40 49 Długość przedsionka wynosiła dwadzieścia łokci, a szerokość dwanaście łokci. Wstępowało się do niego wzwyż po dziesięciu stopniach. A kolumny były obok filarów, jedna z jednej, druga zaś z drugiej strony.

Ezechiela 41  1 Potem wprowadził mnie do głównej budowli i zmierzył filary: były szerokie na sześć łokci z jednej i na sześć łokci z drugiej strony.
Ezechiela 41  2 Szerokość drzwi: dziesięć łokci, a boczne ściany drzwi miały pięć łokci z jednej i pięć łokci z drugiej strony; i zmierzył jej długość: czterdzieści łokci, oraz jej szerokość: dwadzieścia łokci.
Ezechiela 41  3 Potem wstąpił do wnętrza i zmierzył filar przy wejściu: dwa łokcie, oraz szerokość wejścia: sześć łokci, i boczne ściany wejścia: siedem łokci z jednej i z drugiej strony.
Ezechiela 41  4 I zmierzył jego długość: dwadzieścia łokci, oraz szerokość: dwadzieścia łokci po przedniej stronie głównej budowli. I powiedział do mnie: "Jest to Święte Świętych".
Ezechiela 41  5 I zmierzył mur świątyni: sześć łokci, i szerokość przybudowy: cztery łokcie wokół świątyni.
Ezechiela 41  6 I sale boczne, po kolei trzy razy; były też odstępy w murze, który zwrócony jest ku wnętrzu, ku salom bocznym, mającym służyć za podpory; jednakże w ścianie świątyni nie było podpór.
Ezechiela 41  7 A budynki boczne rozszerzały się ku górze, albowiem galerie wiodły wokoło domu, dlatego szerokość u góry była większa, a od dolnego pokoju bocznego wstępowało się do średniego i do górnego.
Ezechiela 41  8 I widziałem wokół świątyni wzniesione podwyższenie. Podwaliny bocznych budynków wynosiły pełny pręt: sześć łokci.
Ezechiela 41  9 Grubość muru zewnętrznego przybudowy, tak jak i pozostałej przestrzeni, wynosiła pięć łokci. Pomiędzy bocznymi budynkami świątyni
Ezechiela 41 10 oraz pomiędzy celami szerokość wynosiła dwadzieścia łokci wokół świątyni.
Ezechiela 41 11 Bramy przybudowy wychodziły na wolną przestrzeń, jedna brama na północ, druga brama zaś na południe, a szerokość wolnego miejsca wynosiła pięć łokci dokoła.
Ezechiela 41 12 Budowla zaś, która leżała przed odgrodzonym obszarem na stronie zachodniej, miała szerokość siedemdziesięciu łokci, mur budynku miał grubość wynoszącą pięć łokci wokoło i długość dziewięćdziesiąt łokci.
Ezechiela 41 13 Potem zmierzył świątynię: miała ona długość stu łokci, a odgrodzony obszar i budynek wraz z jego murami — długość stu łokci.
Ezechiela 41 14 Szerokość strony przedniej świątyni z odgrodzonym obszarem na wschodzie — sto łokci.
Ezechiela 41 15 Następnie zmierzył długość budynku przed odgrodzonym obszarem w tylnej części świątyni z jego murami z jednej i z drugiej strony: sto łokci.
Ezechiela 41 16 progi oraz zakratowane okna i portyki wokoło trzech pokoi naprzeciwko progu byty pokryte drzewem hebanowym, wokół od ziemi do okien, okna jednakże były okratowane.
Ezechiela 41 17 Nad wejściem do części najbardziej wewnętrznej i na zewnątrz oraz na ścianach wokoło, wewnątrz i na zewnątrz,
Ezechiela 41 18 były wyobrażenia cherubów i palm, a mianowicie po jednej palmie pomiędzy dwoma cherubami; każdy cherub miał dwie twarze,
Ezechiela 41 19 jedną twarz ludzką, zwróconą w stronę palmy po jednej stronie, i twarz lwa, zwróconą w stronę palmy po drugiej stronie: tak było zrobione na całej świątyni dokoła.
Ezechiela 41 20 Od ziemi aż ponad wejście były umieszczone cheruby oraz palmy,
Ezechiela 41 21 główna budowla miała czworokątny słup przy drzwiach. Przed przybytkiem było coś, co wyglądało jak
Ezechiela 41 22 ołtarz z drzewa, wysoki na trzy łokcie, dwa łokcie długi i szeroki na dwa łokcie, a rogi jego, jego podstawy i jego ściany były z drzewa. I powiedział do mnie: "To jest stół, który stoi przed Jahwe".
Ezechiela 41 23 Główna budowla miała dwoje drzwi i sanktuarium
Ezechiela 41 24 miało dwoje drzwi; drzwi miały dwa skrzydła ruchome: dwa skrzydła jedne drzwi i dwa skrzydła drugie drzwi.
Ezechiela 41 25 A na nich, na drzwiach głównej budowli, wyobrażone były cheruby i palmy; wykonane tak jak na ścianach, a okap z drzewa był przed salą na zewnątrz,
Ezechiela 41 26 okratowane zaś okna i palmy były z jednej i drugiej strony na bocznych ścianach przedsionka. Także boczne pokoje świątyni miały ochronne dachy.

Ezechiela 42  1 Następnie wyprowadził mnie na dziedziniec zewnętrzny po stronie północnej i zawiódł mię ku sali, która leżała naprzeciw odgrodzonego miejsca, oraz budynku po stronie północnej.
Ezechiela 42  2 Długość wynosiła sto łokci, szerokość pięćdziesiąt łokci.
Ezechiela 42  3 Naprzeciw dwudziestu bram w dziedzińcu wewnętrznym oraz naprzeciw kamiennego podwyższenia w dziedzińcu zewnętrznym były galerie jedna wzdłuż drugiej na trzech piętrach.
Ezechiela 42  4 A przed salami była galeria szerokości dziesięciu łokci w stronę wnętrza i długości stu łokci, a drzwi położone były po stronie północnej.
Ezechiela 42  5 Sale górne były węższe od dolnych i średnich, gdyż galerie zajmowały część przestrzeni.
Ezechiela 42  6 Były one bowiem trzypiętrowe i nie miały kolumn takich, jak kolumny dziedzińców. Dlatego były one węższe w porównaniu z dolnymi i średnimi.
Ezechiela 42  7 A mur, który biegł na zewnątrz równolegle do sal w kierunku zewnętrznego dziedzińca naprzeciw sal, miał długość wynoszącą pięćdziesiąt łokci.
Ezechiela 42  8 Albowiem długość sal, które leżały przy dziedzińcu zewnętrznym, wynosiła pięćdziesiąt łokci, a tamtych przed główną budowlą — sto łokci.
Ezechiela 42  9 Poniżej tych sal było dojście od wschodu, jeśli się przychodziło z dziedzińca zewnętrznego.
Ezechiela 42 10 Na szerokość muru dziedzińca w kierunku południowym przed miejscem odgrodzonym i przed budynkiem były również sale.
Ezechiela 42 11 Była przed tym galeria, a była ona podobna do sal, które leżały ku północy, zarówno co do długości, jak i co do szerokości, ze wszystkimi ich wyjściami, urządzeniami oraz bramami.
Ezechiela 42 12 Wejścia do sal południowych były jak wejścia do sali pierwszej.
Ezechiela 42 13 I rzekł do mnie: "Sale północne oraz sale południowe, które leżą przed miejscem odgrodzonym, są to święte sale, gdzie kapłani, którzy mają prawo zbliżać się do Jahwe, mają jeść najświętsze dary; tam mają oni składać najświętsze dary, ofiarę z pokarmów, ofiary zadośćuczynienia oraz ofiarę przebłagania, albowiem miejsce to jest święte.
Ezechiela 42 14 A jeśli kapłani powracać będą [od ołtarza], to nie powinni wychodzić z przybytku do zewnętrznego dziedzińca, ale mają tu złożyć swe szaty, w których sprawowali swą służbę, albowiem są one święte, i mają włożyć na siebie szaty inne i dopiero potem zbliżyć się do miejsca przeznaczonego dla ludu".
Ezechiela 42 15 A kiedy ukończył mierzenie wewnętrznych budynków świątyni, poprowadził mnie na zewnątrz ku bramie zwróconej w kierunku wschodnim i zmierzył dokoła.
Ezechiela 42 16 Zmierzył stronę wschodnią prętem do mierzenia — pięćset łokci. Potem < zwrócił się >
Ezechiela 42 17 i zmierzył stronę północną — pięćset łokci — przy pomocy pręta do mierzenia. <I zwrócił się>,
Ezechiela 42 18 i zmierzył stronę południową, i zmierzył — pięćset łokci — za pomocą pręta do mierzenia.
Ezechiela 42 19 Zwrócił się i zmierzył stronę zachodnią — pięćset łokci — za pomocą pręta do mierzenia.
Ezechiela 42 20 Mierzył po czterech bokach, wokół których biegł mur, długi na pięćset łokci i szeroki na pięćset łokci, by oddzielić święte od nieświętego.

Ezechiela 43  1 Potem poprowadził mię ku bramie, która skierowana jest na wschód.
Ezechiela 43  2 I oto chwała Boga Izraela przyszła od wschodu, a głos Jego był jak szum wielu wód, a ziemia jaśniała od Jego chwały.
Ezechiela 43  3 Było to widzenie równe temu, które oglądałem wtedy, gdy przyszedł, by zniszczyć miasto, widzenie równe temu, które oglądałem nad rzeką Kebar. I upadłem na twarz.
Ezechiela 43  4 A chwała Jahwe weszła do świątyni przez bramę, która skierowana była ku wschodowi.
Ezechiela 43  5 Wtedy uniósł mię duch i zaniósł mię do wewnętrznego dziedzińca. — A oto świątynia pełna była chwały Jahwe.
Ezechiela 43  6 I usłyszałem, jak ktoś mówił do mnie od strony świątyni, podczas gdy ów mąż stał jeszcze przy mnie.
Ezechiela 43  7 Rzekł do mnie: "Synu człowieczy, to jest miejsce tronu mojego, miejsce podstawy dla mych stóp, gdzie chcę na wieki mieszkać pośród Izraelitów. Już nie ma dom Izraela ani ich królowie kalać mego świętego imienia przez swe wiarołomstwa oraz przez swych królów jak również przez kult wyżyn,
Ezechiela 43  8 gdy swój próg położyli obok mego progu, a swój słup obok mego słupa, tak że jedynie ściana była pomiędzy Mną a nimi — i skalali święte imię moje przez swe obrzydliwości, których się dopuścili. Ja natomiast zniszczyłem ich w moim oburzeniu.
Ezechiela 43  9 Teraz jednak będą oni trzymać ode Mnie z daleka swe wiarołomstwa i zwłoki swych królów, a Ja będę mieszkał wśród nich na stałe.
Ezechiela 43 10 A ty, synu człowieczy, opisz domowi Izraela świątynię, jej wymiary i jej urządzenia.
Ezechiela 43 11 A jeśli się wstydzą z powodu wszystkiego, co uczynili, wyrysuj świątynię i jej urządzenia, jej wyjścia i jej wejścia, i cały jej rozkład i oznajmij im wszystkie jej ustawy i prawa, i zapisz je przed ich oczami po to, aby wszystkich tych praw i ustaw strzegli i wypełniali je.
Ezechiela 43 12 To jest ustawa świątyni: Na szczycie góry cały jej obszar ma być bardzo święty".
Ezechiela 43 13 To są rozmiary ołtarza w łokciach, licząc łokieć po jednym łokciu i jednej piędzi. Jego podstawa była wysoka na jeden łokieć i szeroka na jeden łokieć, a jego obramowanie na skraju dokoła wynosiło jedną piędź. A to jest wysokość ołtarza:
Ezechiela 43 14 od podstawy na ziemi do dolnego odstępu dwa łokcie, a szerokość jeden łokieć, a od małego odstępu do większego odstępu cztery łokcie, a szerokość jeden łokieć.
Ezechiela 43 15 Palenisko dla ofiar miało cztery łokcie, a z paleniska dla ofiar wystawały cztery rogi.
Ezechiela 43 16 Palenisko dla ofiar długie było na dwanaście łokci przy szerokości dwunastu łokci, czworokątne po czterech swych bokach.
Ezechiela 43 17 Odstęp zaś długi był na czternaście łokci i czternaście łokci szeroki po czterech bokach, a obramowanie, które go dokoła otaczało, wynosiło pół łokcia, podstawa, na której on leżał, jeden łokieć dokoła. Stopnie zaś skierowane były ku wschodowi.
Ezechiela 43 18 Następnie rzekł do mnie: "Synu człowieczy, tak mówi Jahwe Pan: To są ustawy dotyczące ołtarza. Wtedy gdy będzie on gotowy, by na nim złożyć całopalenie oraz by skrapiać go krwią,
Ezechiela 43 19 masz kapłanom lewickim z rodu Sadoka, którzy mają prawo — wyrocznia Jahwe Pana — zbliżać się do Mnie po to, by Mi służyć, dać młodego cielca jako ofiarę przebłagalną.
Ezechiela 43 20 I masz wziąć z jego krwi i skropić nią cztery rogi ołtarza oraz cztery rogi odstępu oraz obramowanie dokoła. Oczyścisz w ten sposób ołtarz, dokonując na nim obrzędu przebłagania.
Ezechiela 43 21 Potem masz wziąć cielca ofiary przebłagalnej po to, by go spalono na przeznaczonym na to miejscu świątyni poza przybytkiem.
Ezechiela 43 22 A dnia drugiego masz ofiarować kozła bez skazy jako ofiarę przebłagalną, oczyszczając ołtarz tak, jak oczyszczono go przy ofierze młodego cielca.
Ezechiela 43 23 A gdy ukończysz oczyszczenie, masz ofiarować młodego cielca bez skazy oraz barana bez skazy spośród mniejszego bydła.
Ezechiela 43 24 Te masz ofiarować przed Jahwe, a kapłani mają sypać sól i ofiarować je Jahwe, jako ofiarę całopalną.
Ezechiela 43 25 Przez siedem dni masz codziennie składać kozła jako ofiarę przebłagalną. Ofiarowany też ma być młody cielec oraz kozioł, zwierzęta bez skazy.
Ezechiela 43 26 Przez siedem dni należy dokonywać obrzędu przebłagania nad ołtarzem: oczyści się go i poświęci.
Ezechiela 43 27 A po upływie tych dni, dnia ósmego i później mają kapłani składać na ołtarzu wasze ofiary całopalne oraz wasze ofiary pojednania i będę dla was łaskawy" — wyrocznia Jahwe Pana.

Ezechiela 44  1 Potem zaprowadził mnie do zewnętrznej bramy przybytku, która skierowana jest na wschód, była jednakże zamknięta.
Ezechiela 44  2 I rzekł do mnie Jahwe: "Ta brama ma być zamknięta. Nie powinno się jej otwierać i nikt nie powinien przez nią wchodzić, albowiem Jahwe, Bóg Izraela, wszedł przez nią. Dlatego winna ona być zamknięta.
Ezechiela 44  3 Jedynie władca może w niej zasiadać do uczty przed obliczem Jahwe. Wchodzić jednak winien przez przedsionek przy bramie i tą samą drogą znowu wychodzić".
Ezechiela 44  4 Następnie zaprowadził mnie w kierunku bramy północnej ku przedniej stronie świątyni i spojrzałem: oto chwała Jahwe napełniła świątynię Jahwe, i padłem na twarz.
Ezechiela 44  5 Wtedy rzekł Jahwe do mnie: "Synu człowieczy, uważaj dobrze, patrz i słuchaj uważnie wszystkiego, co ci chcę powiedzieć co do wszystkich ustaw i przepisów dotyczących świątyni Jahwe i uważaj na wszystkie wejścia i wyjścia przybytku.
Ezechiela 44  6 Mów do <domu> opornego, domu Izraela: Tak mówi Jahwe Pan. Teraz jest dosyć wszystkich waszych okropności, domu Izraela,
Ezechiela 44  7 wpuściliście bowiem obcych nie obrzezanych na sercu i ciele, żeby byli w moim przybytku po to, by go zbezcześcić, kiedy składaliście Mi w ofierze chleb, tłuszcz i krew; tak przez swoje obrzydliwości złamaliście przymierze moje z wami.
Ezechiela 44  8 Nie czuwaliście nad służbą przy moim przybytku i zamiast tego ich wyznaczyliście, aby się zajmowali służbą przy moim przybytku.
Ezechiela 44  9 Dlatego tak mówi Jahwe Pan: Żaden cudzoziemiec, nie obrzezany na sercu i na ciele, nie może wstępować do mego przybytku, żaden z obcych, którzy żyją wśród Izraelitów,
Ezechiela 44 10 tylko ci lewici, którzy się ode Mnie odłączyli, kiedy Izrael wyrzekł się Mnie i pobiegł za bożkami swoimi, odpokutują swoją winę.
Ezechiela 44 11 Oni będą służyli w moim przybytku jako stróże przy bramach świątyni, jako słudzy świątyni, oni będą zabijać żertwy na całopalenia i ofiary dla ludu, i być do jego rozporządzenia jako słudzy.
Ezechiela 44 12 Dlatego że służyli im przed bożkami i stali się dla domu Izraela pobudką do przewiny, dlatego podniosłem rękę przeciwko nim — wyrocznia Jahwe Pana — winni oni odpokutować za swoją winę.
Ezechiela 44 13 Nie będą się zbliżać do Mnie po to, by Mi służyć jako kapłani, nie będą się dotykać rzeczy świętych i rzeczy najświętszych — będą cierpieć swoją hańbę i pokutować za obrzydliwości, których się dopuścili.
Ezechiela 44 14 W ten sposób przeznaczam ich do pełnienia służby przy świątyni, do wszystkich jej prac i do wszystkiego, co tylko będzie do wykonania.
Ezechiela 44 15 Jednakże kapłani lewiccy, potomkowie Sadoka, którzy pełnili służbę przy moim przybytku, kiedy Izraelici odeszli ode Mnie, ci mają zbliżać się do Mnie, by Mi służyć i mają stać przede Mną, by ofiarować Mi tłuszcz i krew! — wyrocznia Jahwe Pana.
Ezechiela 44 16 Mają oni wstępować do mego przybytku i mają zbliżać się do stołu mego po to, by Mi służyć, mają pełnić służbę przy Mnie.
Ezechiela 44 17 Jeżeli wchodzić będą do bram dziedzińca wewnętrznego, mają wdziać lniane szaty: nie mają wkładać ubioru wełnianego, gdy pełnią służbę przy bramach wewnętrznego dziedzińca i w Miejscu Świętym.
Ezechiela 44 18 Lniane zawoje mają nosić na głowie i lniane spodnie wokół lędźwi. Nie powinni się opasywać niczym, co mogłoby wywołać pot.
Ezechiela 44 19 A jeśli wychodzić będą na zewnętrzny dziedziniec do ludu, to mają zdjąć swe szaty, w których służbę pełnili, i złożyć je w celach przybytku i przywdziać inne szaty, by nie uświęcać ludu przez swe szaty.
Ezechiela 44 20 Głowy swojej nie mają strzyc do skóry, ale też nie mają zapuszczać długich włosów, lecz mają strzyc swe głowy zwyczajnie.
Ezechiela 44 21 Żaden kapłan nie ma pić wina, jeśli się udaje do wewnętrznego dziedzińca.
Ezechiela 44 22 Nie będą brać sobie za żonę wdowy lub porzuconej, lecz tylko dziewicę z potomstwa domu Izraela; jednak mogą poślubić wdowę, która jest wdową po kapłanie.
Ezechiela 44 23 I mają pouczać lud mój o różnicy pomiędzy tym, co święte, i tym, co nieświęte, a także o różnicy pomiędzy tym, co nieczyste, i tym, co czyste.
Ezechiela 44 24 W wypadkach spornych mają oni zasiadać w sądzie i mają rozstrzygać według moich ustaw. Mają oni przestrzegać mych praw i moich nakazów we wszystkie moje święta i zachowywać moje szabaty.
Ezechiela 44 25 Nie będą się zbliżać do zwłok ludzkich, aby się nie narazić na nieczystość; tylko przy ojcu i matce, przy bracie i siostrze niezamężnej wolno im się narazić na nieczystość.
Ezechiela 44 26 A po jego oczyszczeniu ma się liczyć mu jeszcze siedem dni.
Ezechiela 44 27 W dniu zaś, w którym znowu wstępuje do przybytku, na dziedziniec wewnętrzny, aby pełnić służbę w przybytku, złoży on ofiarę przebłagalną — wyrocznia Jahwe Pana.
Ezechiela 44 28 Nie będą mieli dziedzicznej posiadłości : to Ja jestem ich dziedziczną posiadłością, i nie ma się im dawać nic na własność w Izraelu: to Ja jestem ich własnością.
Ezechiela 44 29 Będą spożywali ofiary pokarmowe, ofiary przebłagalne i ofiary zadośćuczynienia, i wszystko, co w Izraelu obłożone jest klątwą, ma do nich należeć.
Ezechiela 44 30 To, co najlepsze ze wszystkich pierwocin, i każdy dar spośród waszych świętych darów ma należeć do kapłanów, i to, co najlepsze z waszego pokarmu, macie dawać kapłanom po to, by błogosławieństwo spoczywało na waszym domu.
Ezechiela 44 31 Kapłani nie powinni spożywać padliny ani tego, co jest rozszarpane, czy to z ptaków, czy też z bydła.

Ezechiela 45  1 Kiedy będziecie rozlosowywać kraj na posiadłość dziedziczną, macie zastrzec dla Jahwe jako świętą daninę z kraju świętą część, długą na dwadzieścia pięć tysięcy [prętów] i szeroką na dwadzieścia tysięcy [prętów]; ma to być w jego całym obszarze teren święty.
Ezechiela 45  2 Z tego należeć będzie do przybytku kwadrat wielkości pięćset na pięćset [prętów] dokoła, a na pięćdziesiąt łokci dokoła będzie miejsce wolne.
Ezechiela 45  3 A z tego obwodu odmierzysz [obszar o długości] dwudziestu pięciu tysięcy [prętów] i szerokości dziesięciu tysięcy [prętów]; na tym ma stać najświętszy przybytek.
Ezechiela 45  4 To ma być święta część kraju; ma ona należeć do kapłanów pełniących służbę przy przybytku, którzy się gromadzą po to, by służyć Jahwe; ma to być miejsce dla domów i wolne miejsce na pastwiska dla ich trzód.
Ezechiela 45  5 A obszar długi na dwadzieścia pięć tysięcy [prętów] i szeroki na dziesięć tysięcy [prętów] ma należeć do lewitów, którzy pełnią służbę przy świątyni, to ma być ich własność razem z miastami na mieszkanie.
Ezechiela 45  6 A jako własność miasta macie wyznaczyć obszar szeroki na pięć tysięcy [prętów], a długi na dwadzieścia pięć tysięcy [prętów], odpowiednio do zastrzeżonej świętej części. To ma należeć do całego domu Izraela.
Ezechiela 45  7 A władcy [macie wydzielić obszar] po obu stronach świętej części oraz własności miasta wzdłuż świętej części i wzdłuż własności miejskiej po stronie zachodniej na zachód i po stronie wschodniej na wschód, w długości odpowiadającej poszczególnym działom od granicy zachodniej do granicy wschodniej
Ezechiela 45  8 kraju. To ma przypaść mu w udziale jako własność w Izraelu po to, by władcy już nie uciskali mojego ludu, ale pozostawili kraj domowi Izraela według jego pokoleń.
Ezechiela 45  9 Tak mówi Jahwe Pan: Niechże wam to wystarczy, wy, władcy Izraela. Połóżcie kres gwałtowi i uciskowi, a wypełniajcie prawo i sprawiedliwość! Zaprzestańcie obdzierania ludu mojego! — wyrocznia Jahwe Pana.
Ezechiela 45 10 Będziecie używali słusznej wagi i słusznej efy, i słusznej bat.
Ezechiela 45 11 Efa i bat mają mieć jednakową miarę, tak by bat obejmowała dziesiątą część chomera i efa obejmowała dziesiątą część chomera.
Ezechiela 45 12 Sykl ma wynosić dwadzieścia ger; minę ma stanowić dwadzieścia syklów, dwadzieścia pięć syklów i piętnaście syklów.
Ezechiela 45 13 Oto święta danina, którą będziecie uiszczali: szósta część efy z chomera pszenicy, szósta część efy z chomera jęczmienia —
Ezechiela 45 14 ustalona ilość oliwy wynosi dziesiątą część bat z kor, a dziesięć bat stanowi kor —
Ezechiela 45 15 także jedna owca z trzody, liczącej dwieście owiec, jako danina od wszystkich pokoleń izraelskich na ofiarę z pokarmów, całopalenie i ofiarę pojednania, aby na nich dokonać obrzędu przebłagania — wyrocznia Jahwe Pana.
Ezechiela 45 16 Cały lud w kraju winien tę daninę uiścić na ręce władcy Izraela.
Ezechiela 45 17 Każdy natomiast władca ma się troszczyć o całopalenie, ofiarę z pokarmów i z płynów na święta, dni nowiu, szabaty i na wszystkie uroczystości ludu izraelskiego. On ma się troszczyć o ofiarę przebłagalną, ofiarę z pokarmów, o całopalenie i ofiarę pojednania — aby dom Izraela oczyścić z grzechu.
Ezechiela 45 18 Tak mówi Jahwe Pan: W miesiącu pierwszym, dnia pierwszego miesiąca, weźmiesz jednego młodego cielca bez skazy, aby dokonać oczyszczenia świątyni.
Ezechiela 45 19 Kapłan zaś weźmie z krwi ofiary przebłagalnej i pokropi nią w kierunku drzwi świątyni, ku czterem rogom podstawy ołtarza, ku drzwiom bramy wewnętrznego dziedzińca.
Ezechiela 45 20 Podobnie będziecie czynić miesiąca siódmego, dnia pierwszego miesiąca, z powodu tych, którzy bądź na skutek słabości, bądź na skutek niewiedzy zbłądzili, i tak oczyścicie świątynię.
Ezechiela 45 21 W miesiącu pierwszym, dnia czternastego tego miesiąca, będziecie święcili Paschę. Przez siedem dni winno się spożywać chleby niekwaszone.
Ezechiela 45 22 Władca zaś winien w tym dniu jako ofiarę przebłagalną — za siebie i za cały lud kraju — złożyć młodego cielca.
Ezechiela 45 23 W ciągu tych siedmiu dni winien on jako całopalenie złożyć dla Jahwe siedem młodych cielców, siedem baranów, zwierzęta bez skazy, codziennie przez siedem dni, a jako ofiarę przebłagalną codziennie jednego kozła.
Ezechiela 45 24 Jako ofiarę z pokarmu ma on po jednej efie złożyć przy ofierze z młodego cielca i barana, a także hin oliwy z efy.
Ezechiela 45 25 Miesiąca zaś siódmego, dnia piętnastego tegoż miesiąca, z powodu święta ofiaruje to samo, w ciągu siedmiu dni, jak również ofiarę przebłagalną, całopalenie, ofiarę z pokarmu i oliwę.

Ezechiela 46  1 Tak mówi Jahwe Pan: Brama dziedzińca wewnętrznego, zwrócona ku wschodowi, winna być przez sześć dni tygodnia zamknięta, natomiast w dniu szabatu winna być otwarta; także w czasie nowiu winna być otwarta.
Ezechiela 46  2 Władca winien przyjść od zewnątrz przez przedsionek bramy i zatrzymać się u skraju bramy. Następnie kapłani winni złożyć jego całopalenie i ofiarę pojednania, on zaś sam winien modlić się na progu bramy, a następnie wyjść; brama zaś winna być zamknięta aż do wieczora.
Ezechiela 46  3 Również i ludność kraju winna u przedsionka bramy oddać pokłon Jahwe w dni szabatu i w czasie nowiu.
Ezechiela 46  4 Ofiara zaś całopalna, którą władca składa dla Jahwe, winna w dniu szabatu składać się z sześciu baranków bez skazy i jednego barana bez skazy.
Ezechiela 46  5 W dodatku jedna ofiara pokarmowa z jednej efy na baranki i jedna ofiara na owce w ilości dowolnej oraz jeszcze hin oliwy na efę.
Ezechiela 46  6 Na dzień nowiu ma to być jeden młody cielec bez skazy, sześć baranków i jeden baran, mają być one bez skazy.
Ezechiela 46  7 I jedną efę na młodego cielca i jedną efę na barana ma on złożyć jako ofiarę z pokarmów, a na baranki w ilości dowolnej oraz jeden hin oliwy na efę.
Ezechiela 46  8 A kiedy przychodzi władca, winien on wejść przez przedsionek bramy i wyjść znowu tą samą drogą.
Ezechiela 46  9 A kiedy ludność kraju podczas uroczystości zjawia się przed Jahwe, to ten, który wszedł przez bramę północną, aby oddać pokłon, winien wyjść przez bramę południową, a kto wszedł przez bramę południową, winien znów wyjść przez bramę północną. Nikt nie powinien wracać tą samą bramą, przez którą wszedł, lecz winien wyjść przeciwległą.
Ezechiela 46 10 Władca winien być pośrodku nich. Kiedy oni przychodzą, winien i on przyjść, a gdy idą, winien i on iść.
Ezechiela 46 11 A w czasie świąt i uroczystości obok ofiary z młodego cielca złoży ofiarę pokarmową z jednej efy i obok ofiary z barana — z jednej efy; obok baranków zaś — według jego uznania, a do tego hin oliwy na efę.
Ezechiela 46 12 A kiedy władca chce złożyć dobrowolną ofiarę — czy to całopalenie, czy dobrowolną ofiarę pojednania dla Jahwe, to niech otworzą mu tę bramę, którą wychodzi się ku wschodowi, i niech złoży swoje całopalenie i ofiarę pojednania tak, jak to czyni w szabat, a potem winien wyjść i niech zamkną bramę po jego odejściu.
Ezechiela 46 13 Każdego dnia winien dla Jahwe złożyć jednorocznego baranka bez skazy jako całopalenie, winien go złożyć każdego rana.
Ezechiela 46 14 A jako ofiarę pokarmową winien każdego rana dodać jedną szóstą efy i jedną trzecią hinu oliwy, aby pokropić najczystszą mąkę jako ofiarę z pokarmów dla Jahwe. Niech to będzie ustawą wieczystą.
Ezechiela 46 15 Tak winno się każdego rana składać owcę i ofiarę pokarmową, i oliwę jako ofiarę ustawiczną.
Ezechiela 46 16 Tak mówi Jahwe Pan: Jeżeli władca jednemu ze swych synów chce coś podarować ze swego dziedzictwa, to winno to należeć do jego synów, ma być ich własnością dziedziczną.
Ezechiela 46 17 Kiedy zaś chce on podarować coś ze swego dziedzictwa jednemu ze swych sług, to winno to należeć do niego aż do chwili jego wyzwolenia, a potem ma wrócić do władcy, tylko dziedzictwo jego synów ma do nich należeć.
Ezechiela 46 18 Władcy nie wolno nic zabrać z dziedzictwa ludu, odzierając go gwałtem z jego własności. Ze swojej własności może on dać dziedzictwo swoim synom, tak jednak, aby nikt z mego ludu nie został pozbawiony swej własności".
Ezechiela 46 19 Następnie przeprowadził mnie przez wejście, znajdujące się po stronie bramy, do świętych sal, przeznaczonych dla kapłanów, które znajdowały się po stronie północnej. I oto tu było miejsce — w najbardziej do tyłu wysuniętym rogu po stronie zachodniej.
Ezechiela 46 20 I rzekł on do mnie: "To jest miejsce, gdzie kapłani będą gotować swoje ofiary zadośćuczynienia i przebłagalne, oraz będą piec ofiary z pokarmów, aby nie musieli ich wynosić do zewnętrznego dziedzińca uświęcając przez to lud".
Ezechiela 46 21 Następnie zaprowadził mnie do dziedzińca zewnętrznego i kazał mi przejść koło czterech rogów dziedzińca. I oto w każdym rogu dziedzińca były małe dziedzińce.
Ezechiela 46 22 W czterech rogach dziedzińca były małe dziedzińce, długie na czterdzieści łokci i szerokie na trzydzieści łokci. Wszystkie cztery miały ten sam wymiar.
Ezechiela 46 23 A dokoła tych czterech biegł mur, a poniżej, tuż przy murze, były umieszczone paleniska.
Ezechiela 46 24 Rzekł on do mnie: "To są miejsca na gotowanie, gdzie słudzy świątyni mają gotować żertwy ludu".

Ezechiela 47  1 Następnie zaprowadził mnie z powrotem przed wejście do świątyni, a oto wypływała woda spod progu świątyni w kierunku wschodnim, ponieważ przednia strona świątyni była skierowana ku wschodowi; a woda płynęła spod prawej strony świątyni na południe od ołtarza.
Ezechiela 47  2 I wyprowadził mnie przez bramę północną na zewnątrz i poza murami powiódł mnie od bramy zewnętrznej, skierowanej ku wschodowi. A oto woda wypływała spod prawej ściany świątyni, na południe od ołtarza.
Ezechiela 47  3 Potem poprowadził mnie ów mąż w kierunku wschodnim; miał on w ręku pręt mierniczy, odmierzył tysiąc łokci i kazał mi przejść przez wodę; woda sięgała aż do kostek.
Ezechiela 47  4 Następnie znów odmierzył tysiąc [łokci] i kazał mi przejść przez wodę: sięgała aż do kolan; i znów odmierzył tysiąc [łokci] i kazał mi przejść: sięgała aż do bioder;
Ezechiela 47  5 i znów odmierzył jeszcze tysiąc [łokci]: był tam już potok, przez który nie mogłem przejść, gdyż woda była za głęboka, była to woda do pływania, rzeka, przez którą nie można było przejść.
Ezechiela 47  6 Potem rzekł on do mnie: "Czy widziałeś to, synu człowieczy?" I poprowadził mnie z powrotem wzdłuż rzeki.
Ezechiela 47  7 Gdy się odwróciłem, oto po obu stronach na brzegu rzeki znajdowało się wiele drzew.
Ezechiela 47  8 A on rzekł do mnie: "Woda ta płynie na obszar wschodni, wzdłuż stepów, i rozlewa się w wodach słonych, i wtedy wody jego stają się zdrowe.
Ezechiela 47  9 Wszystkie też istoty żyjące, od których tam się roi, dokądkolwiek potok wpłynie, pozostaną przy życiu: będą tam też niezliczone ryby, bo dokądkolwiek dotrą te wody, wszystko będzie uzdrowione.
Ezechiela 47 10 Będą nad nimi stać rybacy począwszy od Engaddi aż do En-Eglaim, będzie to miejsce na zakładanie sieci i będą tam ryby równe rybom z wielkiego morza, w niezliczonej ilości.
Ezechiela 47 11 Ale jego błota i zalewy nie zostaną uzdrowione, one są pozostawione dla soli.
Ezechiela 47 12 A nad brzegami potoku mają rosnąć po obu stronach różnego rodzaju drzewa owocowe, których liście nie więdną, których owoce się nie wyczerpują; każdego miesiąca będą rodzić nowe, ponieważ ich woda przychodzi z przybytku. Ich owoce będą służyć za pokarm, a ich liście za lekarstwo".
Ezechiela 47 13 Tak mówi Jahwe Pan: "To jest granica, w której obrębie podzielicie kraj pomiędzy dwanaście pokoleń Izraela jako dziedzictwo. Dla Józefa dwie części.
Ezechiela 47 14 Wy wszyscy będziecie posiadali po równej części, albowiem podnosząc rękę przysiągłem dać go waszym przodkom, a więc kraj ten przypadnie w udziale wam jako dziedzictwo.
Ezechiela 47 15 Oto granice kraju: na północy od Wielkiego Morza w kierunku Chetlon aż do Wejścia do Chamat: Sedada,
Ezechiela 47 16 Berota, Sibraim, które leży pomiędzy granicami Damaszku a granicami Chamat, aż do Chasor-Enon, które leży na granicy Chauranu.
Ezechiela 47 17 Tak prowadzi granica od morza do Chasor-Enon, podczas gdy obszar koło Damaszku i obszar koło Chamat pozostają na północy, to jest część północna.
Ezechiela 47 18 To jest granica wschodnia: biegnie ona pomiędzy Chauranem a Damaszkiem, pomiędzy Gileadem a krajem Izraela, Jordan ma stanowić granicę aż do Morza Wschodniego koło Tamar; to jest granica wschodnia.
Ezechiela 47 19 To jest granica południowa w stronę Negebu: biegnie ona od Tamar aż do Meriba koło Kadesz, wzdłuż rzeki do Wielkiego Morza. To jest część południowa w stronę Negebu.
Ezechiela 47 20 To jest granica zachodnia: Wielkie Morze stanowi granicę aż do tego miejsca, gdzie naprzeciw znajduje się Wejście do Chamat; to jest granica zachodnia.
Ezechiela 47 21 Kraj ten podzielicie pomiędzy siebie na dwanaście pokoleń Izraela.
Ezechiela 47 22 Podzielicie go przez losowanie jako dziedzictwo dla was i dla obcokrajowców, którzy mieszkają pośród was i którzy zrodzili synów pomiędzy wami; uważać ich macie za zrodzonych wśród synów Izraela, razem z wami jako pokolenia Izraela będą wylosowywać dziedzictwo,
Ezechiela 47 23 a mianowicie w pokoleniu, w którym mieszka obcokrajowiec, przydzielicie mu jego dziedzictwo — wyrocznia Jahwe Pana.

Ezechiela 48  1 Oto imiona pokoleń: Od najdalszej północy idąc w kierunku Chetlon aż do Wejścia do Chamat, aż do Chasor-Enon, tak że obszar koło Damaszku pozostanie na północy, koło Chamat od wschodu do zachodu, otrzymuje Dan część dziedziczną.
Ezechiela 48  2 Obok obszaru Dana od wschodu na zachód otrzymuje Aser część dziedziczną.
Ezechiela 48  3 A obok obszaru Asera, od wschodu na zachód, otrzymuje Neftali część dziedziczną.
Ezechiela 48  4 A obok obszaru Neftalego od wschodu na zachód otrzymuje Manasses część dziedziczną.
Ezechiela 48  5 A obok obszaru Manassesa od wschodu na zachód otrzymuje Efraim część dziedziczną.
Ezechiela 48  6 A obok obszaru Efraima od wschodu na zachód otrzymuje Ruben część dziedziczną.
Ezechiela 48  7 A obok obszaru Rubena od wschodu na zachód otrzymuje Juda część dziedziczną.
Ezechiela 48  8 A obok obszaru Judy od wschodu na zachód ma się znajdować dział zastrzeżony, szeroki na dwadzieścia pięć tysięcy [prętów] i długi jak pozostałe części od wschodu na zachód, a pośrodku będzie się znajdował przybytek.
Ezechiela 48  9 Dział; zastrzeżony dla Jahwe będzie długi na dwadzieścia pięć tysięcy [prętów] i szeroki na dwadzieścia tysięcy [prętów].
Ezechiela 48 10 Święty dział zastrzeżony będzie należał do kapłanów: na północy dział dwadzieścia pięć tysięcy [prętów], ku zachodowi dziesięć tysięcy [prętów], ku wschodowi dziesięć tysięcy [prętów] szeroki, ku południowi dwadzieścia pięć tysięcy [prętów] długi, a przybytek Jahwe będzie się znajdował w środku.
Ezechiela 48 11 Do poświęconych kapłanów, potomków Sadoka, którzy pełnili służbę przy moim przybytku, a nie pobłądzili jak Izraelici i lewici —
Ezechiela 48 12 przynależeć będzie dział zastrzeżony z wyodrębnionego działu ziemi, jako wielka świętość obok działu lewitów.
Ezechiela 48 13 Lewitom jednak ma przynależeć dział odpowiedni do obszaru kapłanów długi na dwadzieścia pięć tysięcy [prętów] i szeroki na dziesięć tysięcy [prętów], w całości więc długi na dwadzieścia pięć tysięcy i szeroki na dwadzieścia tysięcy [prętów].
Ezechiela 48 14 Nie będą oni mogli z niego nic sprzedać ani zamienić, ani też nie będą mogli dziedzictwa kraju przekazać na innych: ponieważ został on poświęcony dla Jahwe.
Ezechiela 48 15 A pięć tysięcy [prętów], które jeszcze pozostają z szerokości dwudziestu pięciu tysięcy [prętów], nie będą święte, a będą służyły miastu jako dzielnica mieszkalna i pastwisko, miasto zaś będzie się znajdować w pośrodku.
Ezechiela 48 16 Oto jego wymiary: strona północna cztery tysiące pięćset [prętów], południowa cztery tysiące pięćset [prętów], strona wschodnia cztery tysiące pięćset [prętów] i strona zachodnia cztery tysiące pięćset [prętów].
Ezechiela 48 17 A miasto będzie posiadać wolną przestrzeń w odległości dwustu pięćdziesięciu [prętów] na północ, dwustu pięćdziesięciu na południe, dwustu pięćdziesięciu na wschód i dwustu pięćdziesięciu [prętów] na zachód.
Ezechiela 48 18 To zaś, co pozostanie na długość odpowiednio do świętego działu zastrzeżonego, będzie liczyło dziesięć tysięcy [prętów] na wschód i dziesięć tysięcy [prętów] na zachód. Jego plon będzie dawać mieszkańcom miasta pożywienie.
Ezechiela 48 19 Będą je uprawiać pracownicy miasta, wzięci spośród wszystkich pokoleń izraelskich.
Ezechiela 48 20 Całość działu zastrzeżonego będzie więc wynosiła dwadzieścia pięć tysięcy [prętów] na dwadzieścia pięć tysięcy; weźmiecie jako kwadrat część świętego działu zastrzeżonego obok posiadłości miasta.
Ezechiela 48 21 Reszta zaś należeć ma do władcy po obu stronach świętego działu zastrzeżonego i posiadłości miasta, wzdłuż owych dwudziestu pięciu tysięcy [prętów] aż do granicy wschodniej, a na zachodzie wzdłuż owych dwudziestu pięciu tysięcy [prętów] aż do granicy zachodniej odpowiednio do działów pokoleń; to będzie należeć do władcy, a święty dział zastrzeżony i przybytek będą się znajdowały pośrodku.
Ezechiela 48 22 Posiadłość zaś lewitów i posiadłość miasta będzie się znajdować wśród tego, co przynależy władcy. Pomiędzy działem Judy a działem Beniamina będzie się znajdować własność władcy.
Ezechiela 48 23 Reszta zaś pokoleń od wschodu na zachód: Beniamin — dział dziedziczny.
Ezechiela 48 24 A obok obszaru Beniamina od wschodu na zachód: Symeon — dział dziedziczny.
Ezechiela 48 25 A obok obszaru Symeona od wschodu na zachód: Issachar — dział dziedziczny.
Ezechiela 48 26 A obok obszaru Issachara od wschodu na zachód: Zabulon — dział dziedziczny.
Ezechiela 48 27 A obok obszaru Zabulona od wschodu na zachód: Gad — dział dziedziczny.
Ezechiela 48 28 A obok obszaru Gada po stronie południowej ku południowi będzie biegła granica od Tamar nad wodami Meriba koło Kadesz i potokiem do Wielkiego Morza.
Ezechiela 48 29 To jest kraj, który jako dziedzictwo podzielicie między pokolenia Izraela, i to są ich działy!" — wyrocznia Jahwe Pana.
Ezechiela 48 30 Oto wyjście z miasta. Po stronie północnej będzie cztery tysiące pięćset [prętów] odległości.
Ezechiela 48 31 Bramy miasta [będą nazwane] według imion pokoleń Izraela. Trzy bramy po stronie północnej: jedna Brama Rubena, jedna Brama Judy i jedna Brama Lewiego.
Ezechiela 48 32 Po stronie wschodniej, w wymiarze czterech tysięcy pięciuset [prętów] trzy bramy: jedna Brama Józefa, jedna Brama Beniamina i jedna Brama Dana.
Ezechiela 48 33 Po stronie południowej, w wymiarze czterech tysięcy pięciuset [prętów] trzy bramy: jedna Brama Symeona, jedna Brama Issachara i jedna Brama Zabulona.
Ezechiela 48 34 A po stronie zachodniej, w wymiarze czterech tysięcy pięciuset [prętów] trzy bramy: jedna Brama Gada, jedna Brama Asera i jedna Brama Neftalego.
Ezechiela 48 35 Cały obwód wynosi osiemnaście tysięcy [prętów]. A nazwa miasta będzie odtąd brzmiała: "Jahwe jest tam".

Daniela 1  1 W trzecim roku panowania króla judzkiego Jojakima przybył król babiloński Nabuchodonozor pod Jerozolimę i oblegał ją.
Daniela 1  2 Pan wydał w jego ręce króla judzkiego Jojakima oraz część naczyń domu Bożego, które zabrał do ziemi Szinear do domu swego boga, umieszczając naczynia w skarbcu swego boga.
Daniela 1  3 Król polecił następnie Aszfenazowi, przełożonemu swoich dworzan, sprowadzić spośród Izraelitów z rodu królewskiego oraz z możnowładców
Daniela 1  4 młodzieńców bez jakiejkolwiek skazy, o pięknym wyglądzie, obeznanych z wszelką mądrością, posiadających wiedzę i obdarzonych rozumem, zdatnych do służby w królewskim pałacu. Zamierzał ich nauczyć pisma i języka chaldejskiego.
Daniela 1  5 Król przydzielił im codzienną porcję potraw królewskich i wina, które pijał. Mieli być wychowywani przez trzy lata, by po ich upływie rozpocząć służbę przy królu.
Daniela 1  6 Spośród synów judzkich byli wśród nich Daniel, Chananiasz, Miszael i Azariasz.
Daniela 1  7 Nadzorca służby dworskiej nadał im imiona, Danielowi — Belteszassar, Chananiaszowi — Szadrak, Miszaelowi — Meszak, Azariaszowi zaś Abed-Nego.
Daniela 1  8 Daniel powziął postanowienie, by się nie kalać potrawami królewskimi ani winem, które [król] pijał. Poprosił więc nadzorcę służby dworskiej, by nie musiał się kalać.
Daniela 1  9 Bóg zaś obdarzył Daniela przychylnością i miłosierdziem u nadzorcy służby dworskiej.
Daniela 1 10 Nadzorca służby dworskiej powiedział do Daniela: "Obawiam się, by mój pan, król, który przydzielił wam pożywienie i napoje, nie ujrzał waszych twarzy chudszych niż młodzieńców w waszym wieku i byście nie narazili mojej głowy na niebezpieczeństwo u króla".
Daniela 1 11 Daniel zaś powiedział do strażnika, którego ustanowił nadzorca służby dworskiej nad Danielem, Chananiaszem, Miszaelem i Azariaszem:
Daniela 1 12 "Poddaj sługi twoje dziesięciodniowej próbie: niech nam dają jarzyny do jedzenia i wodę do picia.
Daniela 1 13 Wtedy zobaczysz, jak my wyglądamy, a jak wyglądają młodzieńcy jedzący potrawy królewskie i postąpisz ze swoimi sługami według tego, co widziałeś".
Daniela 1 14 Przystał na to ich żądanie i poddał ich dziesięciodniowej próbie.
Daniela 1 15 A po upływie dziesięciu dni wygląd ich był lepszy i zdrowszy niż innych młodzieńców, którzy spożywali potrawy królewskie.
Daniela 1 16 Strażnik zabierał więc ich potrawy i wino do picia, a podawał im jarzyny.
Daniela 1 17 Dał zaś Bóg tym czterem młodzieńcom wiedzę i umiejętność wszelkiego pisma oraz mądrość. Daniel posiadał rozeznanie wszelkich widzeń i snów.
Daniela 1 18 Gdy minął okres ustalony przez króla, by ich przedstawić, nadzorca służby dworskiej wprowadził ich przed Nabuchodonozora.
Daniela 1 19 Król rozmawiał z nimi i nie można było znaleźć pośród nich wszystkich nikogo równego Danielowi, Chananiaszowi, Miszaelowi i Azariaszowi. Zaczęli więc sprawować służbę przy królu.
Daniela 1 20 We wszystkich sprawach wymagających mądrości i roztropności, jakie przedkładał im król, okazywali się dziesięciokrotnie lepsi niż wszyscy wykładacze snów i wróżbici w całym jego królestwie.
Daniela 1 21 Przebywał tam Daniel aż do pierwszego roku Cyrusa.

Daniela 2  1 W drugim roku panowania Nabuchodonozor miał sny; ducha jego ogarnął niepokój i nie mógł spać.
Daniela 2  2 Rozkazał więc przywołać wykładaczy snów, wróżbitów, czarnoksiężników i Chaldejczyków, by powiedzieli królowi, jakie miał sny; ci zaś przyszli i stanęli przed królem.
Daniela 2  3 Król powiedział do nich: "Miałem sen i ducha mojego ogarnął niepokój, tak że chcę go zrozumieć".
Daniela 2  4 Odrzekli zaś Chaldejczycy: "Królu, żyj wiecznie! Powiedz sługom swoim sen, a podamy ci jego znaczenie".
Daniela 2  5 Odpowiedział król Chaldejczykom: "Wiedzcie o moim postanowieniu: jeśli nie wyjawicie mi snu i jego znaczenia, zostaniecie rozerwani na kawałki, a wasze domy zostaną obrócone w gruzy.
Daniela 2  6 Jeżeli zaś wyjawicie mi sen i jego znaczenie, otrzymacie ode mnie dary i nagrody oraz wielkie zaszczyty. Toteż powiedzcie mi sen i jego znaczenie".
Daniela 2  7 Odpowiedzieli powtórnie: "Niech król opowie sen swoim sługom, my zaś oznajmimy mu jego znaczenie".
Daniela 2  8 Król zaś odrzekł: "Teraz rozumiem dobrze, że chcecie zyskać na czasie, ponieważ wiecie o niezmiennym moim postanowieniu,
Daniela 2  9 mianowicie, że jeśli nie wyjawicie mi snu, jeden może was tylko spotkać wyrok — i że zmówiliście się opowiadać wobec mnie kłamstwo i oszustwo, dopóki się czasy nie zmienią. Dlatego oznajmijcie mi sen, bym się przekonał, iż możecie wyjawić mi jego znaczenie".
Daniela 2 10 Chaldejczycy zaś odpowiedzieli królowi: "Nie ma nikogo na ziemi, kto by mógł oznajmić to, czego domaga się król. Dlatego żaden z królów, choćby wielkich i potężnych, nie wymaga podobnej rzeczy od wykładacza snów, wróżbity lub Chaldejczyka.
Daniela 2 11 Pytanie, jakie król stawia, jest trudne, i nikt nie potrafi na nie odpowiedzieć królowi z wyjątkiem bogów, którzy nie przebywają między ludźmi".
Daniela 2 12 Wtedy ogarnął króla wielki gniew i oburzenie i rozkazał zabić wszystkich mędrców babilońskich.
Daniela 2 13 Gdy wyszedł rozkaz, by wytracić mędrców, miał także ponieść śmierć Daniel ze swymi towarzyszami.
Daniela 2 14 Daniel zwrócił się więc z pełną rozwagi przezornością do Arioka, dowódcy gwardii królewskiej, który udał się, by wytracić mędrców babilońskich.
Daniela 2 15 Powiedział do Arioka, królewskiego dowódcy: "Dlaczego rozkaz królewski jest aż tak surowy?" Ariok przedstawił Danielowi sprawę.
Daniela 2 16 Daniel udał się do króla prosząc, by mu dał czas na oznajmienie znaczenia [snu].
Daniela 2 17 Następnie udał się Daniel do domu i opowiedział sprawę swym towarzyszom: Chananiaszowi, Miszaelowi i Azariaszowi,
Daniela 2 18 aby uprosili miłosierdzie u Boga Nieba co do tej tajemniczej sprawy, żeby Daniel ze swymi towarzyszami nie uległ zagładzie wraz z pozostałymi mędrcami babilońskimi.
Daniela 2 19 Wtedy Daniel otrzymał objawienie tajemnicy w nocnym widzeniu. Wielbił więc Boga Nieba.
Daniela 2 20 Daniel mówił tymi słowami: "Niech będzie błogosławione imię Boga przez wszystkie wieki wieków. Bo mądrość i moc są Jego przymiotem!
Daniela 2 21 On to zmienia okresy i czasy, usuwa królów i ustanawia królów, udziela mędrcom mądrości, a wiedzy rozumnym.
Daniela 2 22 On odsłania to, co niezgłębione i ukryte i zna to, co spowite w ciemność, a światłość mieszka u Niego.
Daniela 2 23 Ciebie, Boże moich przodków, uwielbiam i sławię! Bo udzieliłeś mi mądrości i mocy, wyjawiłeś mi to, o co cię błagaliśmy, sprawę królewską nam oznajmiłeś!"
Daniela 2 24 Następnie Daniel udał się do Arioka, któremu król wydał polecenie, by pozabijał mędrców babilońskich, i tak powiedział do niego : "Nie zabijaj mędrców babilońskich! Wprowadź mnie przed króla, a podam królowi znaczenie [snu]".
Daniela 2 25 Ariok zaprowadził szybko Daniela do króla i tak powiedział do niego: znalazłem męża spośród uprowadzonych z Judy, który oznajmi królowi znaczenie [snu]".
Daniela 2 26 Król zwrócił się i powiedział do Daniela, który nosił imię Belteszassar: "Czy możesz rzeczywiście wyjawić mi sen, jaki widziałem, i jego znaczenie?"
Daniela 2 27 Daniel odpowiedział wobec króla: "Tajemnicy, o którą król pyta, nie zdołają wyjawić ani mędrcy, ani wykładacze snów, ani wróżbici, ani astrologowie.
Daniela 2 28 Jest jednak Bóg w niebie, który odsłania tajemnice, i On oznajmia królowi Nabuchodonozorowi, co nastąpi przy końcu dni. Twój sen i widzenia, jakie miałeś na swym łożu, są następujące:
Daniela 2 29 Ciebie, królu, na twym łożu ogarnęły myśli o tym, co ma później nastąpić. Ten zaś, który odsłania tajemnice, wyjawił tobie, co się stanie.
Daniela 2 30 Co do mnie zaś, tajemnica ta stała mi się wiadoma nie dzięki mądrości większej niż u wszystkich żyjących, lecz aby udzielić wyjaśnienia królowi, a ty, byś rozumiał myśli swego serca.
Daniela 2 31 Ty, królu, patrzyłeś: Oto posąg bardzo wielki, o nadzwyczajnym blasku stał przed tobą, a widok jego był straszny.
Daniela 2 32 Głowa tego posągu była z czystego złota, pierś jego i ramiona ze srebra, brzuch i biodra z miedzi,
Daniela 2 33 golenie z żelaza, stopy zaś jego częściowo z żelaza, częściowo z gliny.
Daniela 2 34 Patrzyłeś, a oto odłączył się kamień, mimo że nie dotknęła go ręka ludzka, i ugodził posąg w jego stopy z żelaza i gliny, i połamał je.
Daniela 2 35 Wtedy natychmiast uległy skruszeniu żelazo i glina, miedź, srebro i złoto — i stały się jak plewy na klepisku w lecie; uniósł je wiatr, tak że nie pozostał po nich nawet ślad. Kamień zaś, który uderzył posąg, rozrósł się w wielką górę i napełnił całą ziemię.
Daniela 2 36 Taki jest sen, a jego znaczenie przedstawimy królowi.
Daniela 2 37 Ty, królu, królu królów, któremu Bóg Nieba oddał panowanie, siłę, moc i chwałę,
Daniela 2 38 w którego ręce oddał w całym zamieszkałym świecie ludzi, zwierzęta polne i ptaki powietrzne i którego uczynił władcą nad nimi wszystkimi — ty jesteś głową ze złota.
Daniela 2 39 Po tobie jednak powstanie inne królestwo, mniejsze niż twoje, i nastąpi trzecie królestwo miedziane, które będzie panowało nad całą ziemią.
Daniela 2 40 Czwarte zaś królestwo będzie trwałe jak żelazo; żelazo, co wszystko kruszy i rozrywa w kawałki; jak żelazo, co miażdży; zetrze i zmiażdży ono wszystkie inne.
Daniela 2 41 To, że widziałeś stopy i palce częściowo z gliny, częściowo zaś z żelaza [oznacza, że] królestwo ulegnie podziałowi; będzie miało coś z trwałości żelaza. To zaś, że widziałeś żelazo zmieszane z mulistą gliną,
Daniela 2 42 a palce u nóg częściowo z żelaza, częściowo zaś z gliny [oznacza, że] królestwo będzie częściowo trwałe, częściowo zaś kruche.
Daniela 2 43 To, że widziałeś żelazo zmieszane z mulistą gliną [oznacza, że] zmieszają się oni przez ludzkie nasienie, ale nie będą się odznaczać spoistością, podobnie jak żelazo nie da się pomieszać z gliną.
Daniela 2 44 W czasach tych królów Bóg Nieba wzbudzi królestwo, które nigdy nie ulegnie zniszczeniu. Jego władza nie przejdzie na żaden inny naród. Zetrze i zniweczy ono wszystkie te królestwa, samo zaś będzie trwało na zawsze,
Daniela 2 45 jak to widziałeś, gdy kamień oderwał się od góry, mimo że nie dotknęła go ludzka ręka, i starł żelazo, miedź, glinę, srebro i złoto. Wielki Bóg wyjawił królowi, co nastąpi później; prawdziwy jest sen, a wyjaśnienie jego pewne".
Daniela 2 46 Wtedy Nabuchodonozor upadł na twarz i oddał pokłon Danielowi, rozkazując złożyć mu ofiarę pokarmową i kadzielną.
Daniela 2 47 Następnie zwrócił się król do Daniela i powiedział: "Wasz Bóg jest naprawdę Bogiem bogów, Panem królów, który wyjawia tajemnice, ponieważ zdołałeś wyjawić tę tajemnicę".
Daniela 2 48 Potem wywyższył król Daniela: dał mu wiele bogatych darów i uczynił go rządcą nad całą prowincją babilońską i zwierzchnikiem nad wszystkimi mędrcami Babilonu.
Daniela 2 49 Daniel prosił króla, by powierzył administrację prowincji babilońskiej Szadrakowi, Meszakowi i Abed-Negowi; Daniel natomiast przebywał na dworze królewskim.

Daniela 3  1 Król Nabuchodonozor sporządził złoty posąg o wysokości sześćdziesięciu łokci, a szerokości sześciu łokci i kazał go ustawić na równinie Dura w prowincji babilońskiej.
Daniela 3  2 Następnie polecił król Nabuchodonozor satrapom, namiestnikom, rządcom, radcom, skarbnikom, sędziom, prawnikom i wszystkim zarządcom prowincji zebrać się i uczestniczyć w poświęceniu posągu wzniesionego przez króla Nabuchodonozora.
Daniela 3  3 Zebrali się więc satrapowie, namiestnicy, rządcy, radcy, skarbnicy, sędziowie, prawnicy i wszyscy zarządcy prowincji na poświęcenie posągu wzniesionego przez króla Nabuchodonozora i ustawili się przed posągiem, który wzniósł król Nabuchodonozor.
Daniela 3  4 Herold zaś obwieszczał donośnie: "Rozkaz dla was, narody, ludy, języki:
Daniela 3  5 w chwili, gdy usłyszycie dźwięk rogu, fletu, lutni, harfy, psalterium, dud i wszelkiego rodzaju instrumentów muzycznych, upadniecie na twarz i oddacie pokłon złotemu posągowi, jaki ustawił król Nabuchodonozor.
Daniela 3  6 Kto by nie upadł na twarz i nie oddał pokłonu, zostanie natychmiast wrzucony do rozpalonego pieca".
Daniela 3  7 W chwili więc, gdy dał się słyszeć dźwięk rogu, fletu, lutni, harfy, psalterium, dud i wszelkiego rodzaju instrumentów muzycznych, wszystkie narody, ludy, języki padły na twarz, oddając pokłon złotemu posągowi, jaki wzniósł król Nabuchodonozor.
Daniela 3  8 Niektórzy Chaldejczycy przyszli jednocześnie, by oskarżyć Żydów.
Daniela 3  9 Zwrócili się do króla Nabuchodonozora i powiedzieli: "Królu, żyj wiecznie!
Daniela 3 10 Wydałeś, królu, rozporządzenie, by każdy, gdy usłyszy dźwięk rogu, fletu, lutni, harfy, psalterium, dud i wszelkiego rodzaju instrumentów muzycznych, upadł na twarz i oddał pokłon złotemu posągowi.
Daniela 3 11 Kto by zaś nie upadł na twarz i nie oddał pokłonu, miał być wrzucony do rozpalonego pieca.
Daniela 3 12 Są tutaj jednak mężowie żydowscy, których uczyniłeś zwierzchnikami miasta babilońskiego, Szadrak, Meszak i Abed-Nego; mężowie ci nie liczą się z tobą, królu. Nie oddają czci twemu bogu ani nie oddają pokłonu złotemu posągowi, jaki wzniosłeś".
Daniela 3 13 Nabuchodonozor zapłonął gniewem i rozkazał przyprowadzić Szadraka, Meszaka i Abed-Nega. Sprowadzono więc tych mężów przed króla.
Daniela 3 14 Zwrócił się do nich Nabuchodonozor i powiedział: "Czy jest prawdą, Szadraku, Meszaku i Abed-Nego, że nie czcicie mojego boga ani nie oddajecie pokłonu złotemu posągowi, który postawiłem?
Daniela 3 15 Czy teraz jesteście gotowi — w chwili gdy usłyszycie dźwięk rogu, fletu, lutni, harfy, psalterium, dud i wszelkiego rodzaju instrumentów muzycznych — upaść na twarz i oddać pokłon posągowi, który uczyniłem? Jeżeli zaś nie oddacie pokłonu, zostaniecie natychmiast wrzuceni do rozpalonego pieca. Który zaś bóg mógłby was wyrwać z moich rąk?"
Daniela 3 16 Szadrak, Meszak i Abed-Nego odpowiedzieli, zwracając się do króla Nabuchodonozora: "Nie musimy tobie, królu, odpowiadać w tej sprawie.
Daniela 3 17 Jeżeli nasz Bóg, któremu służymy, zechce nas wybawić z rozpalonego pieca, może nas wyratować z twej ręki, królu.
Daniela 3 18 Jeśli zaś nie, wiedz królu, że nie będziemy czcić twego boga, ani oddawać pokłonu złotemu posągowi, który uczyniłeś".
Daniela 3 19 Na to wpadł Nabuchodonozor w gniew, a wyraz jego twarzy zmienił się w stosunku do Szadraka, Meszaka i Abed-Nega. Wydał rozkaz, by rozpalono piec siedem razy więcej, niż było trzeba.
Daniela 3 20 Mężom zaś najsilniejszym spośród swego wojska polecił związać Szadraka, Meszaka i Abed-Nega i wrzucić ich do rozpalonego pieca.
Daniela 3 21 Związano więc tych mężów w ich płaszczach, obuwiu, tiarach i ubraniach i wrzucono do rozpalonego pieca.
Daniela 3 22 Ponieważ rozkaz króla był stanowczy, a piec nadmiernie rozpalony, płomień ognia zabił tych mężów, którzy wrzucali Szadraka, Meszaka i Abed-Nega.
Daniela 3 23 Trzej zaś mężowie, Szadrak, Meszak i Abed-Nego, wpadli związani do środka rozpalonego pieca.
Daniela 3 24 Król Nabuchodonozor popadł w zdumienie i powstał spiesznie. Zwrócił się do swych doradców, mówiąc: "Czy nie wrzuciliśmy trzech związanych mężów do ognia?" Oni zaś odpowiedzieli królowi: "Rzeczywiście, królu".
Daniela 3 25 On zaś w odpowiedzi rzekł: "Lecz widzę czterech mężów rozwiązanych, przechadzających się pośród ognia i nie dzieje się im nic złego; wygląd czwartego przypomina anioła".
Daniela 3 26 wtedy przystąpił Nabuchodonozor do otworu płonącego pieca i powiedział: "Szadraku, Meszaku i Abed-Nego, słudzy Najwyższego Boga, wyjdźcie i przyjdźcie tutaj!" Szadrak, Meszak i Abed-Nego wyszli więc z ognia.
Daniela 3 27 Satrapowie, namiestnicy, rządcy i doradcy królewscy zebrali się i spostrzegli, że ogień był pozbawiony siły wobec ciał tych mężów, tak że nawet włos z ich głów nie uległ spaleniu ani ich płaszcze uszkodzeniu, ani nie dotarł do nich swąd spalenizny.
Daniela 3 28 Nabuchodonozor powiedział na to: "Niech będzie błogosławiony Bóg Szadraka, Meszaka i Abed-Nega, który posłał swego anioła, by uratował swoje sługi. W Nim pokładali swą ufność i przekroczyli nakaz królewski, oddając swe ciała, aby nie oddawać czci ani pokłonu innemu bogu poza Nim.
Daniela 3 29 Dlatego wydaję rozkaz, by bez względu na przynależność narodową, rodową czy język, każdy, kto by wypowiedział bluźnierstwo przeciw Bogu Szadraka, Meszaka i Abed-Nega, został rozerwany w kawałki, a dom jego żeby stał się rumowiskiem. Bo nie ma innego Boga, który by mógł zapewnić ratunek jak Ten".
Daniela 3 30 Potem król obdarzył zaszczytami Szadraka, Meszaka i Abed-Nega w mieście Babilonie.

Daniela 4  1 Ja, Nabuchodonozor, zażywałem spokoju w swoim domu i radości w swoim pałacu.
Daniela 4  2 Miałem widzenie we śnie, które mnie przeraziło. Zaniepokoiły mnie wyobrażenia na moim łożu i widziadła w mojej głowie.
Daniela 4  3 Toteż wydałem polecenie, by sprowadzono do mnie wszystkich mędrców babilońskich, żeby mi dali wyjaśnienie snu.
Daniela 4  4 Zjawili się więc wykładacze snów, wróżbici, Chaldejczycy i astrologowie. Opowiedziałem im sen, ale jego wykładu nie mogli mi podać.
Daniela 4  5 W końcu przybył do mnie Daniel, któremu na imię według imienia mojego boga Belteszassar, a w którym mieszka duch świętych bogów. Opowiedziałem mu sen.
Daniela 4  6 "Belteszassarze, przełożony wykładaczy snów: Wiem, że w tobie mieszka duch świętych bogów i że żadna tajemnica nie stanowi dla ciebie trudności. Oto mój sen, który widziałem; daj jego wykład!
Daniela 4  7 Widziadła mojej głowy na moim łożu były takie: Patrzałem, a oto — drzewo w środku ziemi, a jego wysokość ogromna.
Daniela 4  8 Drzewo wzrastało potężnie, wysokością swą nieba sięgało, widać je było aż po krańce ziemi.
Daniela 4  9 Liście jego były piękne, a owoce obfite, dawało ono pożywienie wszystkim. Pod nim szukały cienia zwierzęta lądowe, na jego gałęziach mieszkały ptaki powietrzne, z niego żywiło się wszelkie ciało.
Daniela 4 10 Patrzałem na widziadła mojej głowy na moim łożu, a oto Czuwający i Święty zstępował z nieba.
Daniela 4 11 Wołał on głośno i tak mówił: "Wyrąbcie drzewo i obetnijcie gałęzie, otrząśnijcie liście i odrzućcie owoce. Zwierzęta niech uciekają spod niego, a ptaki z jego gałęzi.
Daniela 4 12 Lecz pień jego korzeni pozostawcie w ziemi i to w okowach z żelaza i brązu wśród polnej zieleni. Niech zwilża go rosa z nieba, a trawę polną niechaj dzieli ze zwierzętami.
Daniela 4 13 Jego ludzkie serce niech ulegnie odmianie; a niech otrzyma serce zwierzęce; siedem okresów [czasu] niech nad nim przeminie!
Daniela 4 14 Według postanowienia Czuwających [taki jest] dekret, sprawa rozstrzygnięta przez Świętych, aby wszyscy żyjący wiedzieli, że Najwyższy jest władcą nad królestwem ludzkim. Może je dać, komu zechce, może ustanowić nad nimi najniższego z ludzi.
Daniela 4 15 To jest sen, jaki widziałem, ja, król Nabuchodonozor. Teraz zaś, Belteszassarze, podaj mi jego znaczenie, bo wszyscy mędrcy mojego kraju nie mogli mi go wyjaśnić, ty zaś możesz, bo posiadasz ducha świętych bogów".
Daniela 4 16 Wówczas Daniel, który nosił imię Belteszassar, popadł na chwilę w oszołomienie, a jego myśli zaniepokoiły go. Król zaś odezwał się i rzekł: "Niech sen i jego wykład nie niepokoją ciebie, Belteszassarze". Belteszassar odpowiedział: "Panie mój, oby sen [odnosił się] do twoich wrogów, a jego wykład do twoich przeciwników.
Daniela 4 17 Drzewem, które ujrzałeś, jak rosło i stało się potężne, tak że wysokość jego sięgała nieba i że było widoczne na całej ziemi,
Daniela 4 18 którego liście były piękne, a owoce obfite, na którym było pożywienie dla wszystkich, pod którym przebywały zwierzęta lądowe i na którego gałęziach gnieździły się ptaki powietrzne —
Daniela 4 19 jesteś ty, o królu. Wzrosłeś i stałeś się potężny, a wielkość twoja wzrastała i sięgała aż do nieba, panowanie zaś twoje aż po krańce świata.
Daniela 4 20 To natomiast, że król widział Czuwającego i Świętego zstępującego z nieba i mówiącego: Wyrąbcie drzewo i zniszczcie je, tylko pień jego korzeni pozostawcie w ziemi i to w żelaznych i brązowych okowach wśród polnej zieleni; niech go zwilża rosa z nieba, niech ma dział ze zwierzętami lądowymi, aż nie upłynie nad nim siedem okresów czasu —
Daniela 4 21 to jest wyjaśnienie, królu, i postanowienie Najwyższego, które dopełni się na królu, moim panu.
Daniela 4 22 Wypędzą cię spośród ludzi i będziesz przebywał wśród lądowych zwierząt. Tak jak wołom będą ci dawać trawę do jedzenia, a rosa z nieba będzie cię zwilżać. Siedem okresów czasu upłynie nad tobą, aż uznasz, że Najwyższy jest władcą nad królestwem ludzkim i powierza je, komu zechce.
Daniela 4 23 To zaś, że wydano polecenie, by zostawić pień korzeni [oznacza, że]: Pozostawią ci królestwo, skoro uznasz, że Niebo sprawuje władzę.
Daniela 4 24 Dlatego, królu, przyjmij moją radę i okup swe grzechy uczynkami sprawiedliwymi, a swoje nieprawości miłosierdziem wobec ubogich; wtedy może twa pomyślność okaże się trwałą".
Daniela 4 25 Wszystko to spełniło się na królu Nabuchodonozorze.
Daniela 4 26 Po upływie dwunastu miesięcy, gdy przechadzał się na tarasie królewskiego pałacu w Babilonie,
Daniela 4 27 król odezwał się i powiedział: "Czy nie jest to wielki Babilon, który ja zbudowałem jako siedzibę królewską siłą mojej potęgi i chwałą mojego majestatu?"
Daniela 4 28 Nim król jeszcze wypowiedział swoje słowo, padł głos z nieba: "Otrzymujesz zapowiedź, królu Nabuchodonozorze! Panowanie odstąpiło od ciebie;
Daniela 4 29 zostaniesz wypędzony od ludzi. Będziesz mieszkał wśród lądowych zwierząt i będą ci dawać jak wołom trawę na pokarm. Siedem okresów czasu upłynie nad tobą, dopóki nie uznasz, że Najwyższy jest władcą nad królestwem ludzkim".
Daniela 4 30 Natychmiast wypełniła się zapowiedź na Nabuchodonozorze. Wypędzono go spośród ludzi, żywił się trawą jak woły, a rosa z nieba zwilżała go. Włosy jego urosły niby [pióra] orła, paznokcie zaś jego jak [pazury] ptaka.
Daniela 4 31 Gdy zaś upłynęły oznaczone dni, ja, Nabuchodonozor, podniosłem oczy ku niebu. Wtedy powrócił mi rozum i wysławiałem Najwyższego, uwielbiałem i wychwalałem Żyjącego na wieki. Bo Jego władza jest władzą wieczną, panowanie Jego przez wszystkie pokolenia.
Daniela 4 32 Wszyscy mieszkańcy ziemi nic nie znaczą; według swojej woli postępuje On z niebieskimi zastępami. Nie ma nikogo, kto by mógł powstrzymać Jego ramię i kto by mógł powiedzieć do Niego: "Co czynisz?"
Daniela 4 33 W tej samej chwili wrócił mi się rozum i na chwałę Jego panowania wrócił mi się majestat i blask. Doradcy moi i możnowładcy odszukali mnie i przywrócili mi władzę królewską, i dano mi jeszcze większy zakres władzy.
Daniela 4 34 Ja, Nabuchodonozor, wychwalam teraz, wywyższam i wysławiam Króla Nieba. Bo wszystkie Jego dzieła są prawdą, a drogi Jego sprawiedliwością, tych zaś, co postępują pysznie, może On poniżyć.

Daniela 5  1 Król Baltazar urządził dla swych możnowładców w liczbie tysiąca wielką ucztę i pił wino wobec tysiąca [osób].
Daniela 5  2 Gdy zasmakował w winie, rozkazał Baltazar przynieść srebrne i złote naczynia, które jego ojciec, Nabuchodonozor, zabrał ze świątyni w Jerozolimie, aby mogli z nich pić król oraz jego możnowładcy, jego żony i nałożnice.
Daniela 5  3 Przyniesiono więc złote i srebrne naczynia zabrane ze świątyni w Jerozolimie; pili z nich król, jego możnowładcy, jego żony i jego nałożnice.
Daniela 5  4 Pijąc wino wychwalali bożków złotych i srebrnych, miedzianych i żelaznych, drewnianych i kamiennych.
Daniela 5  5 W tej chwili ukazały się palce ręki ludzkiej i pisały za świecznikiem na wapnie ściany królewskiego pałacu. Król zaś widział piszącą rękę.
Daniela 5  6 Twarz króla zmieniła się, myśli jego napełniły się przerażeniem, jego stawy biodrowe uległy rozluźnieniu, a kolana jego uderzały jedno o drugie.
Daniela 5  7 Zakrzyknął król, by wprowadzono wróżbitów, Chaldejczyków i astrologów. Zwrócił się król do mędrców babilońskich i rzekł: "Każdy, kto przeczyta to pismo i wyjaśni mi je, ma być odziany w purpurę i złoty łańcuch na szyję i ma panować w moim kraju jako trzeci".
Daniela 5  8 Przystąpili więc wszyscy mędrcy królewscy, ale nie mogli odczytać pisma ani podać wyjaśnienia królowi.
Daniela 5  9 Wtedy Baltazar przeraził się bardzo i kolor jego twarzy zmienił się, a jego możnowładców ogarnęło zmieszanie.
Daniela 5 10 Królowa weszła na skutek słów króla i możnowładców do sali biesiadnej. Odezwała się królowa i rzekła: "Królu, żyj wiecznie! Nie lękaj się swoich myśli i niech kolor twej twarzy nie ulega zmianie.
Daniela 5 11 Jest w twoim królestwie mąż posiadający ducha świętych bogów: w czasach twego ojca znaleziono w nim światło rozumu i mądrość podobną do mądrości bogów. Ojciec twój, król Nabuchodonozor, ustanowił go zwierzchnikiem wykładaczy snów, wróżbitów, Chaldejczyków i astrologów,
Daniela 5 12 ponieważ stwierdzono u Daniela, któremu król nadał imię Belteszassar, nadzwyczajnego ducha, wiedzę i rozwagę, umiejętność wykładania snów, wyjaśniania rzeczy zagadkowych i rozwiązywania zawiłych. Każ więc zawołać Daniela, a on ci wskaże znaczenie".
Daniela 5 13 Wtedy przyprowadzono Daniela przed króla. Król odezwał się do Daniela: "Czy to ty jesteś Daniel, jeden z uprowadzonych z Judy, których sprowadził <z Judy> król, mój ojciec?
Daniela 5 14 Słyszałem o tobie, że posiadasz boskiego ducha i że uznano w tobie światło, rozwagę i nadzwyczajną mądrość.
Daniela 5 15 Przyprowadzono do mnie mędrców i wróżbitów, by odczytali to pismo i podali jego znaczenie. Oni jednak nie potrafili podać znaczenia sprawy.
Daniela 5 16 Słyszałem zaś o tobie, że umiesz dawać wyjaśnienia i rozwiązywać zawiłości. Jeśli więc potrafisz odczytać pismo i wyjaśnić jego znaczenie, zostaniesz odziany w purpurę i złoty łańcuch na szyję i będziesz panował jako trzeci w królestwie".
Daniela 5 17 Wtedy odezwał się Daniel i rzekł wobec króla: "Dary swoje zatrzymaj, a podarunki daj innym! Jednakże odczytam królowi pismo i wyjaśnię jego znaczenie.
Daniela 5 18 Królu, Najwyższy Bóg dał twemu ojcu, Nabuchodonozorowi, królestwo, wielkość, chwałę i majestat.
Daniela 5 19 Z powodu wielkości mu udzielonej wszystkie ludy, narody i języki odczuwały bojaźń i drżały przed nim. Zabijał kogo chciał i pozostawiał przy życiu kogo chciał; kogo chciał wywyższał, a kogo chciał poniżał.
Daniela 5 20 Gdy jednak jego serce uniosło się [pychą], a jego duch utrwalił się w hardości, złożono go z królewskiego tronu i odebrano mu chwałę.
Daniela 5 21 Wypędzono go spośród ludzi, jego serce upodobniło się do serca zwierząt i przebywał z dzikimi osłami. Żywiono go jak woły trawą, jego ciało zaś zwilżała rosa z nieba, dopóki nie uznał, że Najwyższy Bóg panuje nad królestwem ludzi i że kogo chce, ustanawia nad nimi.
Daniela 5 22 Ty zaś, jego syn Baltazar, nie uniżyłeś swego serca, mimo że wiedziałeś o tym wszystkim,
Daniela 5 23 lecz uniosłeś się przeciw Panu nieba. Przyniesiono do ciebie naczynia Jego domu, ty zaś, twoi możnowładcy, twoje żony i twoje nałożnice piliście z nich wino. Wychwalałeś bogów srebrnych i złotych, miedzianych, żelaznych, drewnianych i kamiennych, którzy nie widzą, nie słyszą i nie rozumieją. Bogu zaś, w którego mocy jest twój oddech i wszystkie twoje drogi, czci nie oddałeś.
Daniela 5 24 Dlatego posłał On tę rękę, która nakreśliła to pismo.
Daniela 5 25 A oto nakreślone pismo: mene, mene, tekel ufarsin*.
Daniela 5 26 Takie zaś jest znaczenie wyrazów: Mene — Bóg obliczył twoje panowanie i ustalił jego kres.
Daniela 5 27 Tekel — zważono cię na wadze i okazałeś się zbyt lekki.
Daniela 5 28 Peres — twoje królestwo uległo podziałowi; oddano je Medom i Persom".
Daniela 5 29 Wtedy na rozkaz Baltazara odziano Daniela w purpurę, nałożono mu na szyję złoty łańcuch i ogłoszono, że ma rządzić jako trzeci w państwie.
Daniela 5 30 Tej samej nocy król chaldejski Baltazar został zabity. 6

Daniela 6  1 Dariusz zaś Med, liczący sześćdziesiąt dwa lata, otrzymał królestwo.
Daniela 6  2 Spodobało się ustanowić Dariuszowi nad państwem stu dwudziestu satrapów, którzy mieli przebywać w całym królestwie,
Daniela 6  3 nad nimi zaś trzech zwierzchników — jednym z nich był Daniel — którym satrapowie składali sprawozdania, by nie obciążać króla.
Daniela 6  4 Daniel zaś przewyższał zwierzchników i satrapów, posiadał bowiem wyższego ducha. Król zamierzał ustanowić go nad całym królestwem.
Daniela 6  5 Wobec tego zwierzchnicy i satrapowie usiłowali znaleźć podstawę do oskarżenia Daniela w sprawach królestwa. Nie mogli jednak znaleźć podstawy ani żadnego wykroczenia, bo był on wierny i nie można było w nim znaleźć żadnego zaniedbania ani błędu.
Daniela 6  6 Ludzie ci powiedzieli: "Nie możemy znaleźć żadnej podstawy do oskarżenia przeciw temu Danielowi, ale mamy coś przeciw niemu w kulcie jego Boga".
Daniela 6  7 Zwierzchnicy więc i satrapowie pospieszyli gromadnie do króla i tak do niego powiedzieli: "Królu Dariuszu, żyj wiecznie!
Daniela 6  8 Wszyscy zwierzchnicy państwowi, namiestnicy i satrapowie, doradcy i rządcy postanowili, żeby król wydał zarządzenie i ustanowił zakaz: Ktokolwiek w ciągu trzydziestu dni zanosiłby prośbę do jakiegoś boga lub człowieka poza tobą, królu, zostanie wrzucony do jaskini lwów.
Daniela 6  9 Teraz zaś, królu, wydaj zakaz i każ spisać dekret, który byłby nieodwołalny według nienaruszalnego prawa Medów i Persów".
Daniela 6 10 Kazał więc król Dariusz spisać dokument i zakaz.
Daniela 6 11 Gdy Daniel dowiedział się, że spisano dokument, poszedł do swego domu. Miał on w swoim górnym pokoju okna skierowane ku Jerozolimie. Trzy razy dziennie padał na kolana modląc się i uwielbiając Boga, tak samo jak to czynił przedtem.
Daniela 6 12 Mężowie ci podbiegli gromadnie i znaleźli Daniela modlącego się i wzywającego Boga.
Daniela 6 13 Udali się więc i powiedzieli do króla [w sprawie zakazu królewskiego]: "Czy nie kazałeś, królu, ogłosić dekretu, że ktokolwiek prosiłby w ciągu trzydziestu dni o coś jakiegokolwiek boga lub człowieka poza tobą, ma być wrzucony do jaskini lwów?" W odpowiedzi król rzekł: "Sprawę rozstrzygnięto według nienaruszalnego prawa Medów i Persów".
Daniela 6 14 Na to odpowiedzieli zwracając się do króla: "Daniel, ten mąż spośród uprowadzonych z Judy, nie liczy się z tobą, królu, ani z zakazem wydanym przez ciebie. Trzy razy dziennie odmawia swoje modlitwy".
Daniela 6 15 Gdy król usłyszał te słowa, ogarnął go smutek, postanowił uratować Daniela i aż do zachodu słońca usiłował znaleźć sposób, by go ocalić.
Daniela 6 16 Lecz ludzie ci pospieszyli gromadnie do króla, mówiąc: "Wiedz, królu, że zgodnie z prawem Medów i Persów żaden zakaz ani dekret wydany przez króla nie może być odwołanym
Daniela 6 17 Wtedy król wydał rozkaz, by sprowadzono Daniela i wrzucono do jaskini lwów. Król zwrócił się do Daniela i rzekł: "Twój Bóg, któremu tak wytrwale służysz, uratuje cię!"
Daniela 6 18 Przyniesiono kamień i zatoczono na otwór jaskini lwów. Król zapieczętował go swoją pieczęcią i pieczęcią swych możnowładców, aby nic nie uległo zmianie w sprawie Daniela.
Daniela 6 19 Następnie król odszedł do swego pałacu i pościł przez noc, nie kazał wprowadzić do siebie nałożnic, a sen odszedł od niego.
Daniela 6 20 Król wstał o świcie i udał się spiesznie do jaskini lwów.
Daniela 6 21 Gdy był blisko jaskini, wołał do Daniela głosem pełnym bólu: "Danielu, sługo żyjącego Boga, czy Bóg, któremu służysz tak wytrwale, mógł cię wybawić od lwów?"
Daniela 6 22 Wtedy Daniel odpowiedział królowi: "Królu, żyj wiecznie!
Daniela 6 23 Mój Bóg posłał swego anioła i on zamknął paszczę lwom; nie wyrządziły mi one krzywdy, ponieważ On uznał mnie za niewinnego; a także wobec ciebie nie uczyniłem nic złego".
Daniela 6 24 Uradował się z tego król i rozkazał wydobyć Daniela z jaskini lwów; nie znaleziono na nim żadnej rany, bo zaufał swemu Bogu.
Daniela 6 25 Na rozkaz króla przyprowadzono mężów, którzy oskarżyli Daniela, i wrzucono do jaskini lwów ich, ich dzieci i żony. Nim jeszcze wpadli na dno jaskini, pochwyciły ich lwy i zmiażdżyły ich kości.
Daniela 6 26 Król Dariusz napisał do wszystkich narodów, ludów i języków, zamieszkałych po całej ziemi: "Wasz pokój niech będzie wielki!
Daniela 6 27 Wydaję niniejszym dekret, by na całym obszarze mojego królestwa odczuwano lęk i drżenie przed Bogiem Daniela. Bo On jest Bogiem żyjącym i trwa na wieki.
Daniela 6 28 On ratuje i uwalnia, dokonuje znaków i cudów na niebie i na ziemi. On uratował Daniela z mocy lwów".
Daniela 6 29 Ów Daniel zaś zażywał pomyślności za panowania Dariusza i za panowania Persa Cyrusa.

Daniela 7  1 W pierwszym roku króla babilońskiego Baltazara miał Daniel sen i zaniepokoiły go widziadła jego głowy na jego łożu. Następnie spisał on sen. Początek opisu mówi:
Daniela 7  2 Daniel więc powiedział: "Ujrzałem swoją wizję w nocy. Oto cztery wichry nieba wzburzyły wielkie morze.
Daniela 7  3 Cztery ogromne bestie wyszły z morza, a jedna różniła się od drugiej.
Daniela 7  4 Pierwsza podobna była do lwa i miała skrzydła orle. Patrzałem, a oto wyrwano jej skrzydła, ją zaś samą uniesiono w górę i postawiono jak człowieka na dwu nogach, dając jej ludzkie serce.
Daniela 7  5 A oto druga bestia, zupełnie inna, podobna do niedźwiedzia, z jednej strony podparta, a trzy żebra miała w paszczy między zębami. Mówiono do niej: "Podnieś się! Pożeraj wiele mięsa!
Daniela 7  6 Potem patrzałem, a oto inna [bestia] podobna do pantery, mająca na swym grzbiecie cztery ptasie skrzydła. Bestia ta miała cztery głowy; jej to powierzono władzę.
Daniela 7  7 Następnie patrzałem i ujrzałem w nocnych widzeniach, a oto czwarta bestia, okropna i przerażająca, o nadzwyczajnej sile. Miała wielkie zęby z żelaza [i miedziane pazury]; pożerała i kruszyła, depcąc nogami to, co pozostawało. Różniła się od wszystkich poprzednich bestii i miała dziesięć rogów.
Daniela 7  8 Gdy przypatrywałem się rogom, oto inny mały róg wyrósł między nimi i trzy spośród pierwszych rogów zostały przed nim wyrwane. Miał on oczy podobne do ludzkich oczu i usta, które mówiły wielkie rzeczy.
Daniela 7  9 Patrzałem, aż postawiono trony, a Przedwieczny zajął miejsce. Szata Jego była biała jak śnieg, a włosy Jego głowy jakby z czystej wełny. Tron Jego był z ognistych płomieni, jego koła — płonący ogień.
Daniela 7 10 Strumień ognia się rozlewał i wypływał sprzed Niego. Tysiąc tysięcy służyło Mu, a dziesięć tysięcy po dziesięć tysięcy stało przed Nim. Sąd zasiadł i otwarto księgi.
Daniela 7 11 Z powodu gwaru wielkich słów, jakie wypowiadał róg, patrzałem, aż zabito bestię; ciało jej uległo zniszczeniu i wydano je na spalenie.
Daniela 7 12 Także innym bestiom odebrano władzę, ale ustalono okres trwania ich życia co do czasu i godziny.
Daniela 7 13 Patrzałem w nocnych widzeniach, a oto na obłokach nieba przybywa jakby Syn Człowieczy. Podchodzi do Przedwiecznego i wprowadzają Go przed Niego.
Daniela 7 14 Powierzono Mu panowanie, chwałę i władzę królewską, a służyły Mu wszystkie narody, ludy i języki. Panowanie Jego jest wiecznym panowaniem, które nie przeminie, a Jego królestwo nie ulegnie zagładzie.
Daniela 7 15 Ja, Daniel, popadłem z tego powodu w niepokój ducha, a widzenia mojej głowy przeraziły mnie.
Daniela 7 16 Zbliżyłem się do jednego ze stojących i poprosiłem o pewne wskazówki co do tego wszystkiego. On zaś odpowiedział i wyjaśnił znaczenie rzeczy.
Daniela 7 17 "Te wielkie bestie w liczbie czterech — to czterech królów, którzy powstaną z ziemi.
Daniela 7 18 Królestwo jednak otrzymają święci Najwyższego i będą posiadać królestwo na zawsze i na wieki wieków.
Daniela 7 19 Potem chciałem się upewnić co do czwartej bestii, odmiennej od pozostałych i nader strasznej, która miała zęby z żelaza i miedziane pazury, a pożerała, kruszyła i deptała nogami resztę;
Daniela 7 20 oraz co do dziesięciu rogów na jej głowie i co do innego, przed którym, gdy wyrósł, upadły trzy tamte. Róg ten miał oczy i usta, wypowiadające wielkie rzeczy, i wydawał się większy od swoich towarzyszy.
Daniela 7 21 Patrzałem i róg ten rozpoczął wojnę ze świętymi, i zwyciężał ich,
Daniela 7 22 aż przybył Przedwieczny i sąd <zasiadł, a władzę> dano świętym Najwyższego, i aż nadszedł czas, by święci otrzymali królestwo.
Daniela 7 23 Powiedział tak: Czwarta bestia to czwarte królestwo, które będzie na ziemi różne od wszystkich królestw; pochłonie ono całą ziemię, podepce ją i zetrze.
Daniela 7 24 Dziesięć zaś rogów: z tego królestwa powstanie dziesięciu królów, po nich zaś inny powstanie, odmienny od poprzednich, i obali trzech królów.
Daniela 7 25 Będzie wypowiadał słowa przeciw Najwyższemu i wytracał świętych Najwyższego, będzie zamierzał zmienić czasy i Prawo, a [święci] będą wydani w jego ręce aż do czasu, czasów i połowy czasu.
Daniela 7 26 Wtedy odbędzie się sąd i odbiorą mu władzę, by go zniszczyć i zniweczyć doszczętnie.
Daniela 7 27 A panowanie i władzę, i wielkość królestw pod całym niebem otrzyma lud święty Najwyższego. Królestwo Jego będzie wiecznym królestwem; będą Mu służyły wszystkie moce i będą Mu uległe.
Daniela 7 28 Dotąd opis zdarzenia. Moje myśli przeraziły bardzo mnie, Daniela; zmieniłem się na twarzy, lecz zachowałem sprawę w sercu.

Daniela 8  1 W trzecim roku panowania króla Baltazara miałem widzenie, ja, Daniel, po tym, co ujrzałem poprzednio.
Daniela 8  2 Gdy patrzałem podczas widzenia, zobaczyłem siebie w Suzie, w warowni, która leży w kraju Elam. Patrzałem w widzeniu i znalazłem się nad rzeką Ulaj.
Daniela 8  3 Podniosłem oczy i spojrzałem, a oto jeden baran stał nad rzeką; miał on dwa rogi, obydwa wysokie, jeden wyższy niż drugi, a wyższy wyrósł jako ostatni.
Daniela 8  4 Ujrzałem barana bodącego [rogami] ku zachodowi, północy i południu. Żadne ze zwierząt nie mogło mu sprostać ani nikt nie mógł uwolnić się z jego mocy. On zaś czynił, co chciał, i stawał się wielki.
Daniela 8  5 Ja zaś patrzałem uważnie i oto kozioł nadszedł od zachodu na całą ziemię, nie dotykając jej. Kozioł ten miał okazały róg między oczami.
Daniela 8  6 Podszedł on aż do barana o dwóch rogach, którego widziałem stojąc nad rzeką, i biegł ku niemu w rozpędzie swojej siły.
Daniela 8  7 Zobaczyłem, jak dosięgnął barana i rozgniewał się na niego; uderzył barana i złamał oba jego rogi. Baran nie miał siły, by mu stawić czoło. Powalił więc go na ziemię i podeptał nogami, a nie było nikogo, kto by wyrwał barana z jego mocy.
Daniela 8  8 Kozioł urósł niezmiernie, ale gdy był w pełni sił, wielki róg uległ złamaniu, a na jego miejscu wyrosły cztery inne ku czterem stronom świata.
Daniela 8  9 Z jednego z nich wyrósł inny, mały róg, i wzrastał nadmiernie ku południowi, ku wschodowi i ku wspaniałemu krajowi.
Daniela 8 10 Wzrastał on aż do wojska niebieskiego i strącił na ziemię część wojska oraz gwiazd i podeptał je.
Daniela 8 11 Wielkością dosięgał on niemal Władcy wojska, odjął Mu wieczną ofiarę, obalił miejsce Jego przybytku
Daniela 8 12 i Jego wojsko. Jako codzienną ofiarę składał występek i prawdę rzucił na ziemię; działał zaś skutecznie.
Daniela 8 13 I usłyszałem, gdy jeden ze świętych mówił, a drugi święty rzekł do tego, który mówił: "Jak długo [potrwa] widzenie: wieczna ofiara, zgubna nieprawość, przybytek i podeptane zastępy?
Daniela 8 14 On zaś powiedział do niego: "Jeszcze przez dwa tysiące trzysta wieczorów i poranków, następnie świątynia odzyska swoje prawa.
Daniela 8 15 Gdy ja, Daniel, oglądałem widzenie i roztrząsałem jego znaczenie, oto stanął przede mną ktoś o wyglądzie mężczyzny
Daniela 8 16 i usłyszałem głos ludzki nad [rzeką] Ulaj, który wołał tymi słowami: "Gabrielu, wyjaśnij mu widzenie!
Daniela 8 17 Podszedł więc do miejsca, gdzie stałem, a gdy przybył, przeraziłem się i padłem na twarz. I powiedział do mnie: "Wiedz, człowieku, że widzenie odnosi się do czasów ostatecznych.
Daniela 8 18 Gdy on ze mną rozmawiał, padłem oszołomiony twarzą ku ziemi, wtedy dotknął mnie, postawił mnie na nogi
Daniela 8 19 i powiedział: "Oto oznajmię ci, co ma nastąpić przy końcu gniewu, bo widzenie dotyczy końca czasów.
Daniela 8 20 Baran, którego widziałeś z dwoma rogami [oznacza] królów Medów i Persów.
Daniela 8 21 Kozioł zaś — króla Jawanu, a wielki róg między jego oczami — pierwszego króla.
Daniela 8 22 Róg zaś, który uległ złamaniu, i cztery rogi, co wyrosły w jego miejsce, to cztery królestwa, które powstaną z jego narodu, będą jednak pozbawione jego mocy.
Daniela 8 23 A przy końcu ich panowania, gdy występni dopełnią swej miary, powstanie król o okrutnym obliczu, zdolny rozumieć rzeczy tajemne.
Daniela 8 24 Jego moc będzie potężna, ale nie dzięki własnej sile. Będzie zamierzał rzeczy dziwne i zażywał powodzenia w swych poczynaniach; obróci wniwecz potężnych i naród świętych.
Daniela 8 25 Z powodu przebiegłości knowania będą skuteczne w jego ręku. Stanie się wyniosłym w sercu i niespodzianie zgotuje zagładę wielu. Powstanie przeciw Najwyższemu Księciu, lecz bez udziału ręki ludzkiej zostanie skruszony.
Daniela 8 26 Widzenie zaś o wieczorach i rankach, jakie opowiedziano tobie, jest prawdziwe! Ty jednak widzenie okryj milczeniem, bo dotyczy ono dni odległych.
Daniela 8 27 Wtedy mnie, Daniela, ogarnęła niemoc i chorowałem przez [wiele] dni. Następnie wstałem i załatwiałem sprawy królewskie; byłem jednak niespokojny co do widzenia, gdyż nie mogłem go zrozumieć.

Daniela 9  1 W pierwszym roku Dariusza z rodu Medów, syna Artakserksesa, sprawującego władzę nad królestwem chaldejskim,
Daniela 9  2 w roku pierwszym jego panowania, ja, Daniel, dociekałem w Pismach liczby lat, które objawił Jahwe prorokowi Jeremiaszowi, aby dopełniło się spustoszenie Jerozolimy przez siedemdziesiąt lat.
Daniela 9  3 Zwróciłem więc twarz do Pana Boga, oddając się modlitwie i błaganiu w postach, pokucie i popiele.
Daniela 9  4 I modliłem się do Jahwe, mojego Boga, wyznawałem i mówiłem: "O Panie mój, Boże wielki i straszliwy, który dochowujesz wiernie przymierza tym, co Ciebie kochają i przestrzegają Twoich przykazań!
Daniela 9  5 Zgrzeszyliśmy, zbłądziliśmy, popełniliśmy nieprawość i zbuntowaliśmy się, odstąpiliśmy od Twoich przykazań.
Daniela 9  6 Nie byliśmy posłuszni Twoim sługom, prorokom, którzy przemawiali w Twoim imieniu do naszych królów, do naszych przywódców, do naszych przodków i do całego narodu kraju.
Daniela 9  7 Tobie, Panie, [należy się] sprawiedliwość, nam zaś wstyd na twarzach, jak to jest dziś: mieszkańcom Judy i Jerozolimy oraz całemu Izraelowi, bliskim i dalekim we wszystkich krajach, do których ich wypędziłeś z powodu niewierności, jaką Ci okazali.
Daniela 9  8 Jahwe! Wstyd na twarzach [niech okrywa] nas, naszych królów, naszych przywódców i naszych przodków, bo zgrzeszyliśmy przeciw Tobie.
Daniela 9  9 Pan zaś, nasz Bóg, jest miłosierny i okazuje łaskawość, mimo że zbuntowaliśmy się przeciw Niemu
Daniela 9 10 i nie słuchaliśmy głosu Jahwe, naszego Boga, by postępować według Jego wskazań, które nam dał przez swoje sługi, proroków.
Daniela 9 11 Cały Izrael przekroczył Twoje Prawo i pobłądził, nie słuchając Twego głosu. Spadło na nas przekleństwo [poparte] przysięgą, które zostało zapisane w Prawie Mojżesza, sługi Bożego; zgrzeszyliśmy bowiem przeciw Niemu.
Daniela 9 12 Spełnił więc swoje słowo, jakie wypowiedział przeciw nam i naszym władcom, którzy panowali nad nami, że sprowadzi na nas wielkie nieszczęście, jakiego nie było pod całym niebem, a jakie spadło na Jerozolimę.
Daniela 9 13 Tak jak zostało napisane w Prawie Mojżesza, przyszło na nas całe to nieszczęście; nie przebłagaliśmy Jahwe, naszego Boga, odwracając się od naszych występków i nabywając znajomości Twej prawdy.
Daniela 9 14 Czuwał więc Jahwe nad nieszczęściem i sprowadził je na nas, bo Jahwe, nasz Bóg, jest sprawiedliwy we wszystkich swych poczynaniach, my zaś nie usłuchaliśmy Jego głosu.
Daniela 9 15 A teraz, Panie, nasz Boże, który wyprowadziłeś swój naród z ziemi egipskiej mocną ręką, zyskując sobie imię, jak to jest dziś: zgrzeszyliśmy i popełniliśmy nieprawość.
Daniela 9 16 Panie, według Twojego miłosierdzia, niech ustanie Twój zapalczywy gniew nad Twoim miastem, Jerozolimą, nad Twoją świętą górą. Bo z powodu naszych grzechów i przewinień naszych przodków stała się Jerozolima i Twój naród przedmiotem szyderstwa dla wszystkich wokół nas.
Daniela 9 17 Teraz zaś, Boże nasz, wysłuchaj modlitwy Twojego sługi i jego błagań i rozjaśnij swe oblicze nad świątynią, która leży zniszczona — ze względu na Ciebie, Panie!
Daniela 9 18 Nakłoń, mój Boże, swego ucha i wysłuchaj! Otwórz swe oczy i zobacz nasze spustoszenie i miasto, nad którym wzywano Twego imienia! Albowiem nie na podstawie naszej sprawiedliwości zanosimy swe modlitwy przed Ciebie, ale ufni w Twoje wielkie miłosierdzie.
Daniela 9 19 Usłysz, Panie! Odpuść, Panie! Panie, miej na uwadze i działaj niezwłocznie, przez wzgląd na siebie samego, mój Boże! Bo Twojego imienia wzywano nad Twym miastem i nad Twym narodem!
Daniela 9 20 Gdy jeszcze mówiłem i modliłem się, wyznając grzechy swoje, swojego narodu, Izraela, i składając przed moim Bogiem, Jahwe, swe błagania za świętą górę mojego Boga,
Daniela 9 21 gdy więc jeszcze wymawiałem [słowa] modlitwy, mąż Gabriel, którego spostrzegłem przedtem, przybył do mnie lecąc pospiesznie około czasu wieczornej ofiary.
Daniela 9 22 Przybył, rozmawiał ze mną i powiedział: "Danielu, wyszedłem teraz, by ci dać całkowite zrozumienie.
Daniela 9 23 Gdy zacząłeś swe błagalne modlitwy, wypowiedziano słowo, ja zaś przybyłem, by ci je oznajmić. Ty jesteś bowiem [mężem] umiłowanym! Zwróć więc uwagę na słowo i zrozum widzenie:
Daniela 9 24 Ustalono siedemdziesiąt tygodni nad twoim narodem i twoim świętym miastem, by położyć kres nieprawości, grzech obłożyć pieczęcią i odpokutować występek, a wprowadzić wieczną sprawiedliwość, przypieczętować widzenie i proroka i namaścić to, co najświętsze.
Daniela 9 25 Ty zaś wiedz i rozumiej: Od chwili kiedy wypowiedziano słowo, że nastąpi powrót i zostanie odbudowana Jerozolima, do Władcy — Pomazańca siedem tygodni i sześćdziesiąt dwa tygodnie: zostaną odbudowane dziedziniec i wał, w czasach jednak pełnych ucisku.
Daniela 9 26 A po sześćdziesięciu dwóch tygodniach Pomazaniec zostanie zgładzony i nie będzie dla Niego... Miasto zaś i świątynia zginie wraz z wodzem, który nadejdzie. Koniec jego nastąpi wśród powodzi; a do końca wojny potrwają zamierzone spustoszenia.
Daniela 9 27 Utrwali on przymierze dla wielu przez jeden tydzień. A około połowy tygodnia ustanie ofiara krwawa i ofiara pojednania. Na skrzydle zaś świątyni będzie ohyda ziejąca pustką i przetrwa aż do końca, do czasu ustalonego na spustoszenie".

Daniela 10  1 W trzecim roku króla perskiego, Cyrusa, Danielowi, któremu nadano imię Belteszassar, zostało objawione słowo, słowo niezawodne: wielka wojna. Zrozumiał słowo, a jego sens znalazł w widzeniu.
Daniela 10  2 W tamtych czasach spędziłem ja, Daniel, całe trzy tygodnie wśród smutku.
Daniela 10  3 Nie jadłem wybornych potraw, nie brałem do ust ani mięsa, ani wina, nie namaszczałem się też aż do końca trzech tygodni.
Daniela 10  4 Dnia dwudziestego czwartego pierwszego miesiąca, gdy znajdowałem się nad brzegiem Wielkiej Rzeki, <to jest nad Tygrysem>,
Daniela 10  5 podniosłem oczy i patrzałem: Oto [stał] pewien człowiek ubrany w lniane szaty, a jego biodra były przepasane czystym złotem,
Daniela 10  6 ciało zaś jego było podobne do tarsziszu, jego oblicze do blasku błyskawicy, oczy jego były jak pochodnie ogniste, jego ramiona i nogi jak błysk polerowanej miedzi, a jego głos jak głos tłumu.
Daniela 10  7 Ja, Daniel, oglądałem tylko sam widzenie, a ludzie, którzy byli ze mną, nie widzieli zjawiska, ogarnęło ich jednak wielkie przerażenie, tak że uciekli, by się ukryć.
Daniela 10  8 Tylko ja sam pozostałem, by oglądać to wielkie widzenie, lecz nie miałem siły, zmieniłem się na twarzy, [opuściła mnie moc].
Daniela 10  9 Wtedy usłyszałem dźwięk jego słów, a na dźwięk jego słów upadłem oszołomiony twarzą ku ziemi.
Daniela 10 10 Ale oto dotknęła mnie ręka i wprawiła w drżenie moje kolana i dłonie moich rąk.
Daniela 10 11 I rzekł do mnie: "Danielu, umiłowany! Uważaj na słowa, które mówię, i wstań, ponieważ teraz wysłano mnie do ciebie". Gdy on mówił do mnie te słowa, drżąc powstałem.
Daniela 10 12 Powiedział więc do mnie: "Nie bój się, Danielu! Od pierwszego bowiem dnia, kiedy starałeś się usilnie zrozumieć i upokorzyć przed Bogiem, słowa twoje zostały wysłuchane; ja zaś przybyłem z powodu twoich słów.
Daniela 10 13 Lecz książę królestwa Persów sprzeciwiał mi się przez dwadzieścia jeden dni. Wtedy przybył mi z pomocą Michał, jeden z pierwszych książąt. Pozostawiłem go tam przy królach Persów.
Daniela 10 14 Przyszedłem, by udzielić ci zrozumienia tego, co spotka twój naród przy końcu dni; bo jest to znów widzenie na te dni".
Daniela 10 15 Gdy on jeszcze mówił do mnie te słowa, skierowałem twarz ku ziemi i oniemiałem.
Daniela 10 16 A oto jakby postać ludzka dotknęła moich warg. Otworzyłem więc usta i mówiłem do tego, który stał przede mną: "Panie mój, gdy miałem widzenie, ogarnęły mnie boleści i opadłem z sił.
Daniela 10 17 Jakże więc może taki sługa mojego pana mówić tu z panem moim, skoro nie ma teraz siły i oddech we mnie ustaje?"
Daniela 10 18 Powtórnie dotknął mnie ten, który podobny był do człowieka, umacniając mnie.
Daniela 10 19 Potem powiedział: "Nie lękaj się, mężu umiłowany! Pokój tobie! Bądź pełen mocy!" Gdy on jeszcze rozmawiał ze mną, nabrałem sił, mówiąc: "Niech mój pan mówi, bo mnie wzmocniłeś!"
Daniela 10 20 a I powiedział: "Czy wiesz, dlaczego przyszedłem do ciebie? 20b Teraz muszę znów walczyć z księciem Persów, a gdy skończę, wówczas nadejdzie książę Jawanu.
Daniela 10 21 aJednak oznajmię tobie to, co zostało napisane w Księdze Prawdy. 21b Nikt zaś nie może mi skutecznie pomóc przeciw nim z wyjątkiem waszego księcia Michała,

Daniela 11  1 [który] stoi począwszy od pierwszego roku Dariusza Meda jako wzmocnienie dla mnie i obrona.
Daniela 11  2 Teraz oznajmię tobie prawdę. Powstanie jeszcze trzech królów w Persji, a czwarty zdobędzie większe bogactwa niż wszyscy. A gdy stanie się potężny z powodu swego bogactwa, poderwie wszystkich przeciw królestwu Jawanu.
Daniela 11  3 Wtedy wystąpi potężny król i będzie panował nad wielkim królestwem, postępując według swego upodobania.
Daniela 11  4 Gdy tylko wystąpi, ulegnie jego państwo upadkowi i podziałowi na cztery wiatry nieba, jednak nie między jego potomków. Nie będą nim rządzić, tak jak on rządził, ponieważ jego królestwo zostanie zniszczone i przypadnie w udziale nie im, lecz innym.
Daniela 11  5 A król z południa wzrośnie w potęgę, lecz jeden z jego książąt przewyższy go siłą i zapanuje nad państwem większym niż jego własne.
Daniela 11  6 Po kilku latach połączą się oni, i córka króla południa przybędzie do króla północy, by zaprowadzić zgodę. Lecz moc jego ramienia nie będzie trwała, a jego potomstwo nie utrzyma się. Zostaną wydani, ona, ci, którzy ją popierają, jej dziecko i ten, co się nim opiekuje. W owych czasach
Daniela 11  7 powstanie na jego miejsce potomek z jej linii i wyruszy przeciw wojsku, wkroczy do twierdzy króla północy, będzie rządził nimi i wzrośnie w potęgę.
Daniela 11  8 Zabierze także do Egiptu ich bogów wraz z ich podobiznami, wraz z ich drogocennymi przedmiotami oraz srebro i złoto. Następnie odstąpi od króla północy na szereg lat.
Daniela 11  9 Ten zaś wkroczy do państwa króla południa, lecz wróci do swego kraju.
Daniela 11 10 Jego synowie uzbroją się i zgromadzą wielkie mnóstwo wojska. On zaś nadejdzie z siłą, zaleje i poczyni postępy; powstanie i dotrze aż do jego twierdzy.
Daniela 11 11 Król zaś południa zawrze gniewem i wyruszy, by walczyć z królem północy, który przeciwstawi mu wielkie mnóstwo; jednak mnóstwo to wpadnie w jego ręce.
Daniela 11 12 Mnóstwo to zostanie zniszczone, serce zaś jego uniesie się pychą. Powali dziesiątki tysięcy, lecz nie umocni się.
Daniela 11 13 I znów powstanie król północy i wystawi większe mnóstwo niż poprzednio, i gdy nadejdzie kres czasów, wyruszy z mocą i wielkim wojskiem oraz taborem.
Daniela 11 14 W owych czasach wielu wystąpi przeciw królowi południa. Synowie zaś gwałtowników twego ludu powstaną, by wypełnić widzenie, ale upadną.
Daniela 11 15 A król północy nadciągnie i usypie wał, i zdobędzie warowne miasto. Siły zaś południa nie wytrzymają, a naród jego wybrany nie będzie miał siły, by stawić opór.
Daniela 11 16 Ten, który pójdzie przeciw niemu, będzie postępował według swego upodobania i nikt nie zdoła mu się przeciwstawić; utrzyma się we wspaniałym kraju, a ręka jego [posieje] spustoszenie.
Daniela 11 17 I będzie się usilnie starał zdobyć całe jego królestwo; potem uczyni z nim zgodę, dając mu jedną z niewiast, by je zniszczyć. Ale nie dokona tego, ani mu się nie uda.
Daniela 11 18 Zwróci więc swój wzrok ku wyspom i zdobędzie ich wiele. Ale władca położy kres jego zniewadze, tak że nie będzie mógł odpowiedzieć swoją zniewagą.
Daniela 11 19 Zwróci swój wzrok ku twierdzom swego kraju; zachwieje się jednak, upadnie i zniknie zupełnie.
Daniela 11 20 Na jego miejsce wystąpi ten, co pośle poborcę daniny na upiększenie królestwa, ale po kilku dniach zostanie obalony, choć nie publicznie ani w wyniku wojny.
Daniela 11 21 Po nim zaś wystąpi ten, którym wzgardzono i nie dano mu królewskiej godności. Nadejdzie potajemnie i opanuje królestwo przez intrygi.
Daniela 11 22 Siły doznają od niego porażki i zostaną zniszczone, także książę przymierza.
Daniela 11 23 Od chwili zawarcia przymierza z nim będzie postępował zdradliwie, nadejdzie i okaże się silnym wśród garstki ludzi.
Daniela 11 24 Niespodzianie wkroczy do najbogatszych krain i będzie czynił to, czego nie czynił jego ojciec ani przodkowie. Łupy, zdobycze i mienie rozdzieli między nich. Będzie obmyślał plany przeciw warowniom, ale do czasu.
Daniela 11 25 Będzie pobudzał swą siłę i serce przeciw królowi południa z wielką mocą. Król zaś południa będzie się zbroił na wojnę, zbierając wielkie i potężne wojsko, ale nie zazna powodzenia, ponieważ będą knuć złe zamysły przeciw niemu.
Daniela 11 26 Ci, którzy jedli z jego stołu, zmiażdżą go, wojsko zaś jego ulegnie rozproszeniu i wielu padnie zabitych.
Daniela 11 27 Obaj zaś królowie, mając serca skłonne ku złemu, przy jednym stole będą mówić kłamstwo, nie osiągną jednak nic, ponieważ nie nadszedł jeszcze kres ustalonego czasu.
Daniela 11 28 Powróci więc do swego kraju z wielkim łupem, a jego serce będzie przeciwne świętemu przymierzu; będzie działał i wróci do swego kraju.
Daniela 11 29 Gdy nadejdzie czas, wpadnie znów do kraju południowego, lecz nie powiedzie mu się drugim razem tak jak poprzednio.
Daniela 11 30 Wystąpią przeciw niemu kittejskie okręty; popadnie w rozterkę i zawróci, pełen gniewu przeciw świętemu przymierzu. I znów zwróci uwagę na tych, co opuścili święte przymierze.
Daniela 11 31 Siły jego wystąpią, by zbezcześcić świątynię-twierdzę, wstrzymają stałą ofiarę i uczynią tam ohydę ziejącą pustką.
Daniela 11 32 Tych zaś, co przestępują przymierze, nakłoni do przewrotności pochlebstwami; jednak ludzie, którzy znają swego Boga, wytrwają i będą działali.
Daniela 11 33 Mędrcy ludu ułatwią zrozumienie wielu, polegną jednakże od miecza i ognia, w więzieniach i przez łupiestwa — do pewnego czasu.
Daniela 11 34 Gdy oni będą upadać, nieliczni pospieszą im z pomocą, a wielu przyłączy się do nich podstępnie.
Daniela 11 35 Spośród mędrców niektórzy upadną, by dokonać wśród nich oczyszczenia, obmyć i wybielić aż do ostatecznego czasu; jeszcze bowiem nadejdzie ustalony czas.
Daniela 11 36 Król będzie działał według swego upodobania; uczyni się wyniosłym i będzie się wywyższał ponad wszystkich bogów. Przeciw Bogu będzie mówił rzeczy dziwne i dozna powodzenia aż do wypełnienia gniewu, bowiem to, co zostało postanowione, dokona się.
Daniela 11 37 Nie będzie czcił bogów swoich przodków; ani ulubieńca kobiet, ani żadnego innego boga nie będzie poważał. Wobec wszystkich będzie okazywał się wielki.
Daniela 11 38 Zamiast tego będzie czcił boga twierdz; boga, którego nie znali jego przodkowie, będzie czcił złotem i srebrem, drogimi kamieniami i kosztownościami.
Daniela 11 39 Wystąpi przeciw warownym zamkom z obcym bogiem; tych zaś, którzy go uznają, obdarzy zaszczytem, czyniąc ich władcami nad wieloma, a jako zapłatę będzie rozdzielał ziemię.
Daniela 11 40 A w czasie ostatnim zetrze się z nim król południa. Król północy uderzy na niego rydwanami, jazdą i licznymi okrętami. Wkroczy do krajów, zaleje je i przejdzie.
Daniela 11 41 Wkroczy następnie do wspaniałego kraju, a wielu polegnie. Te tylko [kraje] ujdą jego ręki: Edom, Moab i główna część Ammonitów.
Daniela 11 42 Wyciągnie zaś rękę po kraje; nie zdoła ujść ziemia egipska.
Daniela 11 43 Opanuje skarby złota i srebra oraz wszystkie kosztowności egipskie; Libijczycy i Kuszyci będą szli za nim.
Daniela 11 44 Wieści ze wschodu i północy napełnią go przerażeniem; wyprawi się więc z wielkim gniewem, by wielu zgładzić i zgubić.
Daniela 11 45 Rozbije namioty swojej kwatery między morzem i górą świętej wspaniałości. Dojdzie do swego końca, ale nikt mu nie przyjdzie z pomocą.

Daniela 12  1 W owych czasach wystąpi Michał, wielki książę, który jest opiekunem dzieci twojego narodu. Wtedy nastąpi okres ucisku, jakiego nie było, odkąd narody powstały, aż do chwili obecnej. W tym czasie naród twój dostąpi zbawienia, każdy, kto się okaże zapisany w księdze.
Daniela 12  2 Wielu zaś, co posnęli w prochu ziemi, zbudzi się: jedni do wiecznego życia, drudzy ku hańbie, ku wiecznej odrazie.
Daniela 12  3 Mądrzy będą świecić jak blask sklepienia, a ci, którzy nauczyli wielu sprawiedliwości, jak gwiazdy przez wieki i na zawsze.
Daniela 12  4 Ty jednak, Danielu, ukryj słowa i zapieczętuj księgę aż do czasów ostatecznych. Wielu będzie dociekało, by pomnożyła się wiedza".
Daniela 12  5 Wtedy ja, Daniel, ujrzałem, jak dwóch innych [ludzi] stało, jeden na brzegu po tej stronie rzeki, drugi na brzegu po tamtej stronie rzeki.
Daniela 12  6 Powiedziałem do męża ubranego w lniane szaty i znajdującego się nad wodami rzeki: "Jak długo jeszcze do końca tych przedziwnych rzeczy?"
Daniela 12  7 I usłyszałem męża ubranego w lniane szaty i znajdującego się nad wodami rzeki. Podniósł on prawą i lewą rękę do nieba i przysiągł na Wiecznie Żyjącego: "Do czasu, czasów i połowy [czasu]. To wszystko dokona się, kiedy dobiegnie końca moc niszczyciela świętego narodu".
Daniela 12  8 Ja wprawdzie usłyszałem, lecz nie zrozumiałem; powiedziałem więc: "Panie, jaki będzie ostateczny koniec tego?"
Daniela 12  9 On zaś odpowiedział: "Idź, Danielu, bo słowa zostały ukryte i obłożone pieczęciami aż do końca czasu.
Daniela 12 10 Wielu ulegnie oczyszczeniu, wybieleniu, wypróbowaniu, ale przewrotni będą postępować przewrotnie i żaden z przewrotnych nie zrozumie tego, lecz roztropni zrozumieją.
Daniela 12 11 A do czasu, gdy zostanie zniesiona codzienna ofiara, zapanuje ohyda ziejąca pustką, [upłynie] tysiąc dwieście dziewięćdziesiąt dni.
Daniela 12 12 Szczęśliwy ten, który wytrwa i doczeka tysiąca trzystu trzydziestu pięciu dni.
Daniela 12 13 Ty zaś idź i zażywaj spoczynku, a powstaniesz, by [otrzymać] swój los przy końcu dni".

Ozeasza 1  1 Słowo Jahwe skierowane do Ozeasza, syna Beeriego, za dni królów judzkich: Ozjasza, Jotama, Achaza i Ezechiasza oraz króla izraelskiego Jeroboama, syna Joasza.
Ozeasza 1  2 Gdy rozpoczął Jahwe przemawiać przez Ozeasza, rzekł do niego: "Idź, a weź za żonę kobietę, co uprawia nierząd, i [bądź ojcem] dzieci nierządu; kraj bowiem uprawiając nierząd — odwraca się od Jahwe".
Ozeasza 1  3 Poszedł więc i wziął za żonę Gomer, córkę Diblaima, a ta poczęła i urodziła mu syna.
Ozeasza 1  4 I rzekł Jahwe do niego: "Nadaj mu imię Jizreel, bo niewiele czasu upłynie, a pomszczę na domu Jehu krwawe zbrodnie w Jizreel i kres położę królestwu domu Izraela.
Ozeasza 1  5 W owym dniu złamię łuk Izraela na równinie Jizreel".
Ozeasza 1  6 Poczęła znowu i porodziła córkę. Rzekł do niego [Jahwe]: "Nadaj jej imię Lo-Ruchama — bo domowi Izraela nie okażę już więcej litości ani im nie przebaczę.
Ozeasza 1  7 Domowi jednak Judy okażę swą litość, znajdą ratunek we mnie, w Bogu swoim, Jahwe. Nie ocalę ich jednak przy pomocy łuku i miecza ani też wojny, koni czy jeźdźców".
Ozeasza 1  8 Gdy przestała karmić córkę — Lo-Ruchama — poczęła znowu i porodziła syna.
Ozeasza 1  9 Rzekł Jahwe: "Nadaj mu imię Lo-Ammi, bo wy nie jesteście mym ludem, a Ja nie jestem waszym Bogiem.

Ozeasza 2  1 Liczba synów Izraela będzie jak piasek nadmorski, którego nie można zmierzyć i nie można zliczyć. A zamiast ich nazywać: "Lud nie mój, będą im mówić: "Dzieci żyjącego Boga.
Ozeasza 2  2 Złączą się wówczas synowie Judy z synami Izraela i ustanowią sobie jedną głowę; z [całego] kraju się zbiorą, bo wielki będzie dzień Jizreel.
Ozeasza 2  3 Mówcie do braci swoich: "Mój lud, a do swych sióstr: "Umiłowana.
Ozeasza 2  4 Spór prowadźcie z waszą matką, prowadźcie spór; ona bowiem już nie jest moją żoną, a Ja już nie jestem jej mężem. Winna usunąć znaki nierządu ze swej twarzy i spośród swych piersi ozdoby cudzołożnicy.
Ozeasza 2  5 W przeciwnym razie — obnażę ją zupełnie i stanie taką jak w dzień swych urodzin; uczynię ją podobną do pustyni, sprawię, że będzie jak ziemia wyschnięta, że zginie śmiercią z pragnienia.
Ozeasza 2  6 Dzieciom jej nie okażę litości, bo są to dzieci nieprawe.
Ozeasza 2  7 Matka ich bowiem uprawiała nierząd, okryła się hańbą ta, co je poczęła; mówiła bowiem: "Pobiegnę za swymi kochankami, co chleb mi dają i wodę, wełnę, len, oliwę i napój.
Ozeasza 2  8 Dlatego zamknę jej drogę cierniami i murem otoczę, tak że nie znajdzie swych ścieżek.
Ozeasza 2  9 Za kochankami swymi pobiegnie, ale ich nie dogoni; pocznie ich szukać, ale nie znajdzie. Wtedy powie: "Pójdę i wrócę do mego męża pierwszego, bo wówczas lepiej mi było niż teraz.
Ozeasza 2 10 Zapomniała już o tym, że to Ja właśnie dałem jej zboże, moszcz, świeżą oliwę, <że nie skąpiłem srebra ni złota, z którego czyniono Baala>.
Ozeasza 2 11 Dlatego wrócę i zabiorę swoje zboże w odpowiedniej chwili i swój moszcz we właściwej porze, odejmę moją wełnę i len, co miały okryć jej nagość.
Ozeasza 2 12 Potem obnażę ją przed oczami kochanków i nikt jej nie wyrwie Mi z ręki.
Ozeasza 2 13 Położę kres wszystkim jej zabawom, świętom, dniom nowiu, szabatom i wszystkim uroczystym zebraniom.
Ozeasza 2 14 Zniszczę jej winnice i sady figowe, o których mówiła: "Oto zapłata moja, jaką mi dali moi kochankowie. W gąszcz je obrócę i będą się nimi pasły polne zwierzęta.
Ozeasza 2 15 Ześlę na nią karę za dni Baalów, gdy im paliła kadzidła, a zdobna w swe kolczyki i naszyjniki biegała za swymi kochankami, a o Mnie zapomniała <wyrocznia Jahwe>.
Ozeasza 2 16 Dlatego chcę ją przynęcić, na pustynię ją wyprowadzić i mówić jej do serca.
Ozeasza 2 17 Oddam jej znowu winnice, dolinę Akor uczynię bramą nadziei — i będzie Mi tam uległa jak za dni swej młodości, gdy wychodziła z egipskiego kraju.
Ozeasza 2 18 I stanie się w owym dniu-wyrocznia Jahwe — że nazwie Mnie: "Mąż mój, a już nie powie: "Mój Baal.
Ozeasza 2 19 Usunę z jej ust imiona Baalów i już nie będzie wymawiać ich imion.
Ozeasza 2 20 W owym dniu zawrę dla niej przymierze ze zwierzem polnym i ptactwem powietrznym, i ze zwierzątkiem naziemnym. Łuk, miecz i wojnę wyniszczę z jej kraju, a dam [jej] mieszkać bezpiecznie.
Ozeasza 2 21 I poślubię cię sobie [znowu] na wieki, poślubię przez sprawiedliwość i prawo, przez miłość i miłosierdzie.
Ozeasza 2 22 Poślubię cię sobie przez wierność, a poznasz Jahwe.
Ozeasza 2 23 W owym dniu — wyrocznia Jahwe, odpowiem na pragnienia niebios, a one odpowiedzą na pragnienia ziemi;
Ozeasza 2 24 ziemia zaś odpowie pragnieniu zboża, wina i oliwy; a one odpowiedzą pragnieniu Jizreel.
Ozeasza 2 25 Rozsieję go po kraju, zlituję się nad Lo-Ruchama, powiem do Lo-Ammi: "Ludem moim jesteś, a on odpowie: "Mój Boże".

Ozeasza 3  1 Jahwe rzekł do mnie: "Pokochaj jeszcze raz kobietę, która innego kocha, łamiąc wiarę małżeńską!" Tak miłuje Jahwe synów Izraela, choć się do bogów obcych zwracają i lubią placki z rodzynkami.
Ozeasza 3  2 Nabyłem ją za piętnaście [syklów] srebrnych, za chomer i letek jęczmienia.
Ozeasza 3  3 I rzekłem do niej: "Przez wiele dni masz zostać w spokoju, porzucić nierząd, nie należeć do żadnego mężczyzny, a Ja się również do ciebie nie zbliżę".
Ozeasza 3  4 Wiele dni bowiem synowie Izraela będą bez króla i bez zwierzchnika, bez ofiary i bez steli, bez efodu i posążków.
Ozeasza 3  5 Lecz potem się nawrócą synowie Izraela i będą szukać swego Boga, Jahwe, i króla swego, Dawida; ze drżeniem pospieszą do Jahwe, do Jego dóbr u kresu dni.

Ozeasza 4  1 Słuchajcie słowa Jahwe, synowie Izraela, On bowiem spór wiedzie z mieszkańcami kraju, gdyż zaginęła wierność i miłość i znajomość Boga na ziemi.
Ozeasza 4  2 Przeklinają, kłamią, mordują i kradną, cudzołożą, popełniają gwałty, a zbrodnia idzie za zbrodnią.
Ozeasza 4  3 Dlatego kraj jest okryty żałobą i więdną wszyscy jego mieszkańcy, zarówno zwierz polny, jak ptactwo powietrzne, a nawet ryby morskie marnieją.
Ozeasza 4  4 "Nikt nie powinien sądzić ani też nikt ganić — [a jednak] przeciw tobie, kapłanie, skargę podnoszę!
Ozeasza 4  5 Ty się potykasz we dnie <i w nocy>, wraz z tobą potyka się prorok — do zguby prowadzisz swój naród.
Ozeasza 4  6 Naród mój ginie z powodu braku nauki; ponieważ i ty odrzuciłeś wiedzę, Ja cię odrzucę od mego kapłaństwa. O prawie Boga twego zapomniałeś, więc Ja zapomnę też o synach twoich.
Ozeasza 4  7 Im liczniejsi się stają, tym bardziej mnożą się grzechy; na hańbę zmienili swą Chwałę.
Ozeasza 4  8 Z grzechu ludu mojego się żywią, zabiegają o to, by czynił nieprawość.
Ozeasza 4  9 Lecz los kapłana będzie taki jak i los narodu: pomszczę jego złe postępowanie, zapłatę oddam za jego uczynki.
Ozeasza 4 10 Jeść będą, lecz się nie nasycą, będą uprawiać nierząd, lecz nie wzrosną w liczbę, bo przestali zważać na Jahwe,
Ozeasza 4 11 by uprawiać nierząd. Wino i moszcz odbierają rozum.
Ozeasza 4 12 Lud mój zasięgał rady u swojego drewna, a jego laska daje mu wyrocznię; bo go duch nierządu omamił — opuścili Boga swojego, aby cudzołożyć.
Ozeasza 4 13 Na szczytach gór składają ofiary, spalają kadzidła na wzgórzach, pod dębem, topolą i terebintem, bo dobrze się czują w ich cieniu. Dlatego wasze córki uprawiają nierząd, synowe wasze również cudzołożą.
Ozeasza 4 14 Czyż nie będę karał córek waszych za nierząd ani waszych synowych za cudzołóstwo? Lecz oni sami obcują też z nierządnicami, nawet ofiary składają z nierządnicami sakralnymi, i tak lud nierozumny dąży ku swej zgubie.
Ozeasza 4 15 Jeśli ty, Izraelu, uprawiasz nierząd, niechaj przynajmniej Juda zostanie bez winy! Nie chodźcie do Gilgal, nie wstępujcie do Bet-Awen ani nie przysięgajcie słowami: "Na życie Jahwe!
Ozeasza 4 16 Izrael oporny jak krowa narowista — jakże go Jahwe paść może niby jagnię na rozległej niwie?
Ozeasza 4 17 Z towarzystwem bożków związał się Efraim, zostaw go!
Ozeasza 4 18 Zasiadł w gronie pijaków, a ci uprawiają nierząd i więcej cenią hańbę niż swoją Chwałę.
Ozeasza 4 19 Porwie ich wicher na skrzydłach swoich, zawstydzeni zostaną z powodu swoich ołtarzy.

Ozeasza 5  1 Słuchajcie tego, kapłani, zechciej to pojąć, domu Izraela, domu królewski, natęż swą uwagę — przecież na straży Prawa ty stoisz. Ale wy sidłem jesteście dla Mispa i siecią rozpiętą nad Taborem.
Ozeasza 5  2 Zabrnęliście głęboko w zdrożności, moja kara dosięgnie was wszystkich.
Ozeasza 5  3 Znam Ja Efraima — nie ukryje się Izrael przede Mną, bo tyś uprawiał nierząd, Efraimie, Izrael się splamił.
Ozeasza 5  4 Czyny ich bowiem im nie dozwalają powrócić do Boga swojego; bo duch nierządu mieszka w ich wnętrzu, a nie znają Jahwe.
Ozeasza 5  5 Pycha Izraela świadczy przeciw niemu, nieprawość do upadku wiedzie Efraima, z nim razem upada też Juda.
Ozeasza 5  6 Ze stadem owiec i wołów przychodzą, by szukać Jahwe, lecz Go nie znajdują, bo On się od nich odsunął.
Ozeasza 5  7 Byli niewierni dla Jahwe, zrodzili synów nieprawych — teraz niszczy i pustoszy ich pole.
Ozeasza 5  8 Dmijcie w róg w Gibea, a w Rama [dmijcie] w trąbę, uderzcie na alarm w Bet-Awen — wypłoszcie Beniamina.
Ozeasza 5  9 Efraim stanie się pustynią w dniu karania. Przeciw pokoleniom Izraela moja zapowiedź jest pewna.
Ozeasza 5 10 Książęta Judy podobni są do tych, co przesuwają miedzę; wyleję na nich falę mego gniewu.
Ozeasza 5 11 Efraim jest ciemięzcą — łamie Prawo, z upodobaniem biegnie za nicością.
Ozeasza 5 12 Stanę się jak mól dla Efraima, jak próchnica dla domu Judy.
Ozeasza 5 13 Spostrzegł Efraim swą niemoc, a Juda zobaczył swą ranę. I pospieszył Efraim do Asyrii, zwrócił się Juda do wielkiego króla, lecz on was nie może uleczyć ani uwolnić od rany.
Ozeasza 5 14 Ja bowiem jestem lwem dla Efraima, młodym lwem — dla domu judzkiego; Ja rozszarpię, a potem odejdę, uniosę [zdobycz] i nikt nie ocali.
Ozeasza 5 15 Pójdę i wrócę do mojej siedziby, aż w pokucie szukać będą mego oblicza i w swym nieszczęściu będą za Mną tęsknić.

Ozeasza 6  1 "Chodźcie, powróćmy do Jahwe! On nas poranił i On też uleczy, On to nas pobił, On ranę zawiąże.
Ozeasza 6  2 Po dwu dniach przywróci nam życie, a dnia trzeciego nas dźwignie i żyć będziemy w Jego obecności.
Ozeasza 6  3 Dołóżmy starań, aby poznać Jahwe; Jego przyjście jest pewne jak świt poranka, jak wczesny deszcz przychodzi On do nas i jak deszcz późny, co nasyca ziemię.
Ozeasza 6  4 Cóż ci mogę uczynić, Efraimie, co pocznę z tobą, Judo? Miłość wasza podobna do chmur na świtaniu albo do rosy, która prędko znika.
Ozeasza 6  5 Dlatego ciosałem ich przez proroków, słowami ust mych zabijałem, a Prawo moje zabłysło jak światło.
Ozeasza 6  6 Miłości pragnę, nie krwawej ofiary, poznania Boga bardziej niż całopaleń.
Ozeasza 6  7 Ale już w Adam złamali przymierze i niewiernymi się tam okazali. —
Ozeasza 6  8 Gilead to miasto przestępców, pełne jest krwawych śladów.
Ozeasza 6  9 Kapłani podobni zgrai zbójeckiej, mordują oni na drodze do Sychem, popełniają czyny haniebne.
Ozeasza 6 10 Widziałem w Betel rzeczy straszliwe, bo tam Efraim uprawia nierząd, Izrael tam się plami.
Ozeasza 6 11 <Dla ciebie, Judo, również rozpocznie się żniwo, gdy los narodu odmienię,

Ozeasza 7  1 gdy Izraela uleczę>. Jawną się stanie wina Efraima, a razem z nią występki Samarii, bo oni popełnili kłamstwo, złodziej wpada [do wnętrza], a na zewnątrz plądrują rabusie.
Ozeasza 7  2 Zupełnie tego nie biorą do serca, że Ja pamiętam wszystkie ich występki; osaczają ich własne uczynki, obecne przed moim obliczem.
Ozeasza 7  3 W swej przewrotności rozweselali królów i książąt w swojej obłudzie.
Ozeasza 7  4 Wszyscy są cudzołożnikami, są jak piec rozżarzony ogniem, który piekarz zaprzestał podsycać, by miesić ciasto, póki nie skwaśnieje.
Ozeasza 7  5 W dniu naszego króla zesłabli książęta na gorączkę od wina; wyciąga on rękę z szydercami,
Ozeasza 7  6 bo wobec niego są pełni podstępu. Gniew ich przez całą noc uśpiony, rankiem wybucha jak płomień ognia.
Ozeasza 7  7 Wszyscy się żarzą jak piec rozpalony i pożerają nawet swoich sędziów. Padają wszyscy ich królowie, żaden z nich nie woła do Mnie.
Ozeasza 7  8 Z narodami się zmieszał Efraim i jest podobny do podpłomyka, którego nie przewracają.
Ozeasza 7  9 Siłę jego pochłaniają obcy, a on nic o tym nie wie; przyprószyła mu włosy siwizna, a on nic o tym nie wie.
Ozeasza 7 10 Pycha Izraela świadczy przeciw niemu, lecz nie wracają do Boga swego, Jahwe, i mimo wszystko Jego nie szukają.
Ozeasza 7 11 Efraim jest jak gołąb naiwny i głupi: wzywają Egipt, idą do Asyrii.
Ozeasza 7 12 Nad idącymi rozciągnę sieć moją i schwytam wszystkich jak ptaki powietrzne, wymierzę karę za ich nieprawości.
Ozeasza 7 13 Biada im, że uciekli daleko ode Mnie! Zguba ich czeka za bunt podniesiony, chcę ich wyzwolić, lecz kłamią przeciwko Mnie.
Ozeasza 7 14 Nie wołają do Mnie z głębi swego serca, gdy krzyk podnoszą na swoim posłaniu; nacinają skórę dla zboża i wina, lecz wobec Mnie są pełni oporu.
Ozeasza 7 15 Ja umacniałem ich ramię, a przecież przewrotne swe plany przeciw Mnie skierowali.
Ozeasza 7 16 Zwrócili się ku Baalom, stali się jak łuk zawodny. Mieczem pobici legną ich książęta z powodu swoich języków złośliwych, i pośmiewiskiem staną się w Egipcie.

Ozeasza 8  1 Róg do ust przyłóż jak stróż w domu Jahwe! Złamali bowiem moje przymierze i zbuntowali się przeciw memu Prawu.
Ozeasza 8  2 Wołają do Mnie: "My znamy Ciebie, Boże Izraela!
Ozeasza 8  3 Izrael odrzucił to, co jest dobre, więc nieprzyjaciel będzie go ścigał.
Ozeasza 8  4 Czynili sobie królów, lecz wbrew mojej woli, książąt mianowali — też bez mojej wiedzy. Czynili posągi ze srebra swego i złota, na własną zagładę.
Ozeasza 8  5 Odrzucam cielca twojego, Samario, gniew mój się przeciw niemu zapala; jak długo jeszcze nie będą mogli być uniewinnieni
Ozeasza 8  6 synowie Izraela? Wykonał go rzemieślnik, lecz nie jest on bogiem; w kawałki się rozleci cielec samaryjski.
Ozeasza 8  7 Oni wiatr sieją, zbierać będą burzę. Zboże bez kłosów nie dostarczy mąki, jeśliby nawet dało, zabierze ją obcy.
Ozeasza 8  8 Izrael przepadł i został pośrodku narodów — jak sprzęt bez wartości.
Ozeasza 8  9 Pobiegli do Asyrii jak osioł dziki, samotny; Efraim kupił sobie sprzymierzeńców.
Ozeasza 8 10 Niech sobie kupują między narodami, lecz ich rozproszę i wkrótce przestaną namaszczać królów i książąt.
Ozeasza 8 11 Wiele ołtarzy Efraim zbudował, ale mu służą jedynie do grzechu.
Ozeasza 8 12 Wypisałem im moje liczne prawa, lecz je przyjęli jako coś obcego.
Ozeasza 8 13 Lubią ofiary krwawe i chętnie składają, lubią też mięso, które wówczas jedzą, lecz Jahwe nie ma w tym upodobania. Wspominam wtedy na ich przewinienia i karzę ich za grzechy — niech wrócą znów do Egiptu.
Ozeasza 8 14 Zapomniał Izrael o swym Stworzycielu i pobudował pałace; twierdz warownych wiele wzniósł Juda — lecz ześlę ogień na jego miasta i pochłonie wszystkie ich zamki.

Ozeasza 9  1 Nie ciesz się, Izraelu, nie krzycz z radości jak inne narody, bo opuściłeś Boga swego uprawiając nierząd, umiłowałeś zapłatę nieczystą na wszystkich klepiskach zbożowych.
Ozeasza 9  2 Klepiska, tłocznie nie dadzą żywności, moszczu zabraknie.
Ozeasza 9  3 Nie będą mieszkać dłużej w ziemi Jahwe, Efraim musi wracać do Egiptu — w Asyrii będą jedli pokarmy nieczyste.
Ozeasza 9  4 Nie będą wina wylewać na ofiarę dla Jahwe ani też krwawych ofiar Jemu składać; chleb ich się stanie tak jak chleb żałoby, kto go spożyje — już nieczysty będzie; bo chleb ich będzie tylko dla nich — do domu Jahwe nie wejdzie.
Ozeasza 9  5 Cóż uczynicie w dzień święta, w uroczysty dzień Jahwe?
Ozeasza 9  6 Tak, oni muszą wędrować do Asyrii; Egipt ich zbierze, a Memfis pogrzebie, oset pokryje skarby ich ze srebra, a ich namioty porosną cierniami.
Ozeasza 9  7 Oto nadchodzą dni kary, zbliża się dzień odpłaty; Izrael woła: "Głupcem jest prorok, a mąż natchniony szaleje! Tak jest z powodu wielkiej winy twojej i ogromu twojej wrogości.
Ozeasza 9  8 Efraim czatuje obok namiotu proroka, na wszystkich jego drogach zastawiono sidła, nawet i w domu swego Boga jest prześladowany.
Ozeasza 9  9 Wykopali mu dół głęboki, jak wtedy w Gibea, lecz [Jahwe] pamięta ich nieprawości i karać będzie ich grzechy.
Ozeasza 9 10 Jak winne grona na pustyni, tak Izraela znalazłem; jak na pierwszy owoc figowego drzewa na waszych przodków patrzyłem; lecz przyszli do Baal-Peor i oddali się hańbie, i stali się wstrętni jak to, co kochali.
Ozeasza 9 11 Jak ptak uleci chwała Efraima: nie będzie urodzin, ciąży ni poczęcia,
Ozeasza 9 12 a choćby nawet wychowali synów, będą ich pozbawieni, nim jeszcze dorosną: biada im samym, kiedy się od nich oddalę!
Ozeasza 9 13 Efraim — jak widzę — czyni zwierzyną dziką swoje dzieci; Efraim musi swoich synów wydać zabójcy.
Ozeasza 9 14 "Daj im, o Jahwe, co tylko dać zechcesz — łono, które roni, i piersi wyschnięte!
Ozeasza 9 15 Cała ich złość dokonała się w Gilgal, tam też zacząłem ich nawiedzać z powodu czynów nieprawych. Wyrzucę ich z mego domu, nie będę ich więcej miłował. Wszyscy ich książęta są buntownikami.
Ozeasza 9 16 Efraim powalony na ziemię, wyschły jego korzenie — nie przynoszą już więcej owocu; a nawet gdy porodzą, Ja sprawię, że umrze drogi owoc ich łona".
Ozeasza 9 17 Mój Bóg ich odrzuci, gdyż Go nie słuchali: błąkać się będą między narodami.

Ozeasza 10  1 Izrael był jak dorodny krzew winny, przynoszący wiele owoców: lecz gdy owoc jego się mnożył, wzrastała liczba ołtarzy; im lepiej działo się w kraju, tym wspanialsze budowano stele.
Ozeasza 10  2 Ich serce jest obłudne, muszą pokutować! On ich ołtarze rozwali i stele powywraca.
Ozeasza 10  3 Powiedzą wtedy: My nie mamy króla, bośmy się Jahwe nie bali — zresztą, cóż nam król pomoże?
Ozeasza 10  4 Nieustanne słowa, pochopne przysięgi, zawierane przymierza, a sąd się pleni jak chwast trujący pośród bruzd na polach.
Ozeasza 10  5 Z powodu cielca w Bet-Awen mieszkańców Samarii ogarnie trwoga, chodzi w żałobie jej naród, lamentują kapłani, bojąc się o jego blask, że mu zostanie odjęty.
Ozeasza 10  6 On sam zostanie zabrany do Asyrii jako danina dla Wielkiego Króla; Efraim okryje się hańbą, Izrael się zawstydzi z powodu swego zamysłu.
Ozeasza 10  7 Upadnie Samaria, a król jej jest niby piana na powierzchni wody.
Ozeasza 10  8 Zniszczone będą wyżyny Bet-Awen — grzech Izraela. Ciernie i osty wyrosną na ich ołtarzach. Wtedy powiedzą górom: "Przykryjcie nas!" a wzgórzom: "Padnijcie na nas!"
Ozeasza 10  9 Od dni Gibea grzeszysz, Izraelu! Dotąd się nie zmienili — czyż nie dosięgnie wojna przestępców z Gibea?
Ozeasza 10 10 Przyjdę, aby im karę wymierzyć; ludy przeciw nim się zbiorą, by ich ukarać za podwójną winę.
Ozeasza 10 11 Efraim jest jak pojętna jałowica, która chętnie pracuje przy młocce; Ja mu sam włożę jarzmo na wspaniałą szyję, sam Efraima zaprzęgnę, orać będzie Juda, Jakub zaś będzie bronował.
Ozeasza 10 12 Posiejcie sobie sprawiedliwość, a zbierzecie miłość; karczujcie nowe ziemie! Nadszedł czas, by szukać Jahwe, aż przyjdzie, by sprawiedliwości was nauczyć.
Ozeasza 10 13 Dlaczego uprawiacie zło, zbieracie nieprawość i spożywacie owoce kłamstwa? Ponieważ nadzieję złożyłeś w twych rydwanach i mnóstwie twoich wojowników —
Ozeasza 10 14 w miastach twoich podniesie się wrzawa, zburzone będą wszystkie twoje twierdze, jak Szalman zniszczył Bet-Arbel w czasie wojny, gdy matka została rozsiekana wraz z dziećmi.
Ozeasza 10 15 Tak ci uczynię, domu Izraela; za twoją złość niezmierzoną zginie na zawsze król Izraela.

Ozeasza 11  1 Miłowałem Izraela, gdy jeszcze był dzieckiem, i syna swego wezwałem z Egiptu.
Ozeasza 11  2 Im więcej ich wzywałem, tym dalej odchodzili ode Mnie, a składali ofiary Baalom i bożkom palili kadzidła.
Ozeasza 11  3 A przecież Ja uczyłem chodzić Efraima, na swe ramiona ich brałem; oni zaś nie rozumieli, że troszczyłem się o nich.
Ozeasza 11  4 Pociągnąłem ich ludzkimi więzami, a były to więzy miłości. Byłem dla nich jak ten, co podnosi do swego policzka niemowlę — schyliłem się ku niemu i nakarmiłem go.
Ozeasza 11  5 Powrócą do Egiptu i Aszszur będzie ich królem, bo się nie chcieli nawrócić.
Ozeasza 11  6 Miecz będzie szalał w ich miastach, wyniszczy ich dzieci, a nawet pożre ich twierdze.
Ozeasza 11  7 Mój lud jest skłonny odpaść ode Mnie — wzywa imienia Baala, lecz on im nie przyjdzie z pomocą.
Ozeasza 11  8 Jakże cię mogę porzucić, Efraimie, i jak opuścić ciebie, Izraelu? Jakże cię mogę równać z Admą i uczynić podobnym do Seboim? Moje serce na to się wzdryga i rozpalają się moje wnętrzności.
Ozeasza 11  9 Nie chcę, aby wybuchnął płomień mego gniewu i Efraima już więcej nie zniszczę, albowiem Bogiem jestem, nie człowiekiem; pośrodku ciebie jestem Ja — Święty, i nie przychodzę, żeby zatracać.
Ozeasza 11 10 Pójdą śladami Jahwe, który [zagrzmi], jak ryczy lew. A kiedy zagrzmi — zbiegną się Jego synowie z zachodu,
Ozeasza 11 11 jak ptactwo przylecą z Egiptu, i z asyryjskiej ziemi jak gołębie; sprawię, że wrócą do swoich siedzib — wyrocznia Jahwe.

Ozeasza 12  1 Efraim otoczył Mnie kłamstwem, oszustwem — dom Izraela, lecz Juda zna jeszcze Boga i nazywa się ludem Świętego.
Ozeasza 12  2 Efraim pasie się wiatrem, za wichrem wschodnim wciąż biega; pomnaża kłamstwa i gwałty, zawiera przymierze z Asyrią, a do Egiptu wywozi oliwę.
Ozeasza 12  3 Jahwe wiedzie spór z Izraelem, ukarze postępki Jakuba i odpłaci za jego uczynki.
Ozeasza 12  4 Już w łonie matki oszukał on brata, w pełni sił będąc, walczył nawet z Bogiem.
Ozeasza 12  5 Walcząc z aniołem, zwyciężył, płakał i błagał o łaskę — spotkał Go w Betel i tam z Nim rozmawiał.
Ozeasza 12  6 Jahwe jest Bogiem Zastępów, Jahwe jest imię, które wspominał.
Ozeasza 12  7 Ty zaś powróć do Boga swojego — strzeż pilnie miłości i prawa i ufaj twojemu Bogu!
Ozeasza 12  8 Kanaan ma w ręku fałszywą wagę, w oszustwie jest rozmiłowany.
Ozeasza 12  9 Powiedział Efraim: "Stałem się bogaty i zgromadziłem dla siebie majątek" — lecz z jego pracy nic nie pozostanie z powodu grzechów przezeń popełnionych.
Ozeasza 12 10 Jam jest Jahwe, twój Bóg, od ziemi egipskiej, dozwolę ci jeszcze zamieszkać w namiotach, jak było za dni Spotkania.
Ozeasza 12 11 Mówiłem do proroków, mnożyłem widzenia i przez proroków głosiłem przypowieści.
Ozeasza 12 12 W Gileadzie panuje nieprawość i kłamstwo się gnieździ; w Gilgal składają ofiary cielcom, dlatego ołtarze ich będą jak stos kamieni pośród bruzd na polach.
Ozeasza 12 13 Jakub uszedł na pola Aramu, Izrael dla kobiety oddał się na służbę i dla kobiety stał się stróżem stada.
Ozeasza 12 14 Lecz Jahwe wyprowadził Izraela z Egiptu przez proroka i również przez proroka otoczył opieką.
Ozeasza 12 15 Efraim bardzo Go rozgniewał, lecz On krew jego zwróci przeciw niemu i za zniewagę Pan jego mu odpłaci.

Ozeasza 13  1 Gdy Efraim przemawiał, panował przestrach, wtedy też wiele znaczył w Izraelu, lecz przez Baala zgrzeszył i zginął.
Ozeasza 13  2 A teraz grzeszą dalej: odlewają ze srebra posągi — bożków, według swego pomysłu, to wszystko robota rzemieślników. Mówią: "Należy im składać ofiary" i ludzie całują cielce.
Ozeasza 13  3 Dlatego będą podobni do chmur na świtaniu, do rosy, która prędko znika, lub staną się jak źdźbło porwane z klepiska czy jak dym, który wychodzi przez okno.
Ozeasza 13  4 "A to Ja jestem Jahwe, twój Bóg, od ziemi egipskiej, innego Boga poza Mną ty nie znasz, nie ma prócz Mnie wybawcy.
Ozeasza 13  5 Na pustyni, w kraju posuchy cię pasłem.
Ozeasza 13  6 Kiedy ich pasłem, byli nasyceni, lecz w tej sytości unieśli się pychą i o Mnie zapomnieli.
Ozeasza 13  7 Stanę się dla nich jak lew, jak czyhająca na drodze pantera.
Ozeasza 13  8 Rzucę się na nich jak niedźwiedzica, kiedy straci młode, rozerwę powłokę ich serca; ciała ich pożrą psy, a dziki zwierz rozerwie na strzępy.
Ozeasza 13  9 Wyniszczę ciebie, Izraelu, i kto ci przyjdzie z pomocą?
Ozeasza 13 10 Gdzież jest twój król, aby cię ratował — we wszystkich twych miastach, gdzie sędziowie twoi? O nich to mówiłeś: "Dajcie mi króla i książąt!
Ozeasza 13 11 Dałem ci króla w swym gniewie i zabiorę go znowu w swej zapalczywości.
Ozeasza 13 12 Nieprawość Efraima — wybornie ukryta, grzech jego bezpiecznie schowany.
Ozeasza 13 13 Ogarnęły go bóle rodzenia, lecz on jest dzieckiem upartym: czas nadszedł, a on nie opuszcza matczynego łona.
Ozeasza 13 14 Czy mam ich wyrwać z Szeolu albo od śmierci wybawić? Gdzie twa zaraza, o Śmierci, gdzie twa zagłada, Szeolu? Litość sprzed moich oczu się ukryje.
Ozeasza 13 15 Choćby pięknie kwitnął wśród braci, lecz przyjdzie nagle od Jahwe wiatr wschodni, powieje z pustyni, wysuszy źródła i wyschną studnie; jego ziemię splądruje i wszystkie rzeczy drogocenne.

Ozeasza 14  1 Samaria odpokutuje za bunt przeciw Bogu swojemu: poginą od miecza, dzieci ich będą zmiażdżone, a niewiasty ciężarne rozprute".
Ozeasza 14  2 Wróć, Izraelu, do Boga twojego, Jahwe, upadłeś bowiem przez własną twą winę!
Ozeasza 14  3 Zabierzcie ze sobą słowa i nawróćcie się do Jahwe! Mówcie do Niego: "Przebacz nam całą naszą winę, w ten sposób otrzymamy dobro za owoc naszych warg.
Ozeasza 14  4 Asyria nie może nas zbawić — nie chcemy już wsiadać na konie ani też mówić "nasz Boże do dzieła rąk naszych. U Ciebie bowiem znajdzie litość sierota".
Ozeasza 14  5 "Uleczę ich niewierność i umiłuję z serca, bo gniew mój odwrócił się od nich.
Ozeasza 14  6 Stanę się jakby rosą dla Izraela, tak że rozkwitnie jak lilia i jak topola rozpuści korzenie.
Ozeasza 14  7 Rozwiną się jego latorośle, będzie wspaniały jak drzewo oliwne, woń jego będzie jak woń Libanu.
Ozeasza 14  8 I wrócą znowu, by usiąść w mym cieniu, a zboża uprawiać będą, winnice sadzić, których sława będzie tak wielka jak wina libańskiego.
Ozeasza 14  9 Co ma jeszcze Efraim wspólnego z bożkami? Ja go wysłuchuję i Ja nań spoglądam, Ja jestem jak cyprys zielony i Mnie zawdzięcza swój owoc.

Joela 1  1 Słowo Jahwe, które skierował do Joela, syna Petuela:
Joela 1  2 Słuchajcie tego, starcy, i nakłońcie uszy, wszyscy mieszkańcy kraju; czy stało się to za dni waszych lub za dni waszych przodków?
Joela 1  3 Powiedzcie to synom waszym, a synowie wasi niech powiedzą swoim synom, a synowie ich następnym pokoleniom.
Joela 1  4 Co pozostało po gazam, zjadła szarańcza, a co pozostało po szarańczy, zjadł jelek, a co pozostało po jelek, zjadł chasil*
Joela 1  5 Ocknijcie się, pijani, a płaczcie! Narzekajcie wszyscy, co pijecie wino, narzekajcie na młode wino, co zniknęło od ust waszych!
Joela 1  6 Nadciągnął bowiem naród przeciw mojemu krajowi, mocny i niezliczony, zęby jego jak zęby lwie, a zęby trzonowe ma jak lwica.
Joela 1  7 Winnicę moją uczynił pustkowiem, a moje drzewo figowe połupał; obnażył je zupełnie i porzucił, tak że gałęzie ich pobielały.
Joela 1  8 Narzekaj jak dziewica przepasana worem nad Oblubieńcem swojej młodości!
Joela 1  9 Zniknęły ofiary: pokarmowa i płynna, z domu Jahwe. Okryjcie się żałobą, kapłani, słudzy Jahwe.
Joela 1 10 Spustoszone jest pole, w żałobie jest ziemia, bo spustoszone jest zboże; wysechł moszcz, zwiędło drzewo oliwne.
Joela 1 11 Zawstydźcie się, rolnicy, narzekajcie uprawiający winnice, z powodu pszenicy i jęczmienia, bo znikło żniwo polne.
Joela 1 12 Uschła winna latorośl i zwiędło drzewo figowe, drzewo granatowe i palma daktylowa, i jabłoń, wszystkie drzewa polne uschły. I zniknęła radość spośród synów ludzkich.
Joela 1 13 Przepaszcie się, a płaczcie, kapłani; narzekajcie, słudzy ołtarza, wejdźcie i nocujcie w worach, słudzy Boga mojego, bo zniknęła z domu Boga waszego ofiara pokarmowa i płynna.
Joela 1 14 Zarządźcie święty post, zwołajcie uroczyste zgromadzenie, zbierzcie starców, wszystkich mieszkańców ziemi do domu Jahwe, Boga waszego, i wołajcie do Jahwe:
Joela 1 15 Ach, biada! Co za dzień! Blisko jest dzień Jahwe, a przyjdzie jako spustoszenie od Wszechmogącego.
Joela 1 16 Czyż na oczach naszych nie znikła żywność, a z domu Boga naszego radość i wesele?
Joela 1 17 Pogniły ziarna pod swymi skibami, zniszczone są gumna, zburzone spichlerze, bo uschło zboże.
Joela 1 18 Jakże ryczy bydło i błąkają się stada wołów, bo nie mają pastwisk. Nawet i trzody owiec dotknęła klęska.
Joela 1 19 O Jahwe, do Ciebie wołam, bo ogień pożarł pastwiska stepowe, a płomień spalił wszystkie drzewa polne.
Joela 1 20 Nawet zwierzęta polne tęsknie wzdychają do Ciebie, bo wyschły strumienie wody, a ogień pochłonął pastwiska stepowe.

Joela 2  1 Dmijcie w róg na Syjonie, a wołajcie na górze mej świętej! Niechaj zadrżą wszyscy mieszkańcy kraju, bo nadchodzi dzień Jahwe, bo jest już bliski.
Joela 2  2 Dzień ciemności i mroku, dzień obłoku i mgły! Jak zorza poranna rozciąga się po górach lud wielki a mocny, któremu równego nie było od początku i nie będzie po nim nigdy aż do lat przyszłych pokoleń.
Joela 2  3 Przed nim ogień pożerający, a za nim płomień palący; ziemia ta jest przed nim jak ogród Eden, lecz po nim będzie pustym stepem i przed nim nikt nie ujdzie.
Joela 2  4 Wygląd ich podobny do wyglądu koni, a będą biec jak rumaki,
Joela 2  5 co skaczą po szczytach gór; jak turkot rydwanów i jak szum płomienia ognia, co pożera ściernisko, jak lud potężny, gotów do walki.
Joela 2  6 Przed nim narody lęk odczuwać będą, wszystkie twarze pobledną.
Joela 2  7 Jak bohaterowie pobiegną do szturmu, jak mężowie waleczni wdrapią się na mury, każdy z nich pójdzie swą drogą, a ze ścieżek swoich nie zstąpią.
Joela 2  8 Żaden drugiego nie ściśnie, każdy pójdzie swoim szlakiem. I choć na oręż natrafią, ran nie odniosą.
Joela 2  9 Napadną na miasto, zdobędą mury, na domy się wdrapią, jak złodziej wtargną oknami.
Joela 2 10 Przed nim drży ziemia, niebiosa się trzęsą, słońce i księżyc ulegają zaćmieniu, a gwiazdy tracą swą jasność.
Joela 2 11 A Jahwe wydaje głos przed wojskiem swoim, gdyż potężny jest Jego obóz i pilni wykonawcy Jego rozkazów; wielki bowiem będzie dzień Jahwe i straszliwy bardzo. A któż go zniesie?
Joela 2 12 Przeto i teraz jeszcze — wyrocznia Jahwe: Nawróćcie się do Mnie całym swym sercem, przez post i płacz, i lament.
Joela 2 13 Rozdzierajcie jednak serca wasze, a nie szaty! Nawróćcie się do Jahwe, Boga waszego! On bowiem jest łaskawy, miłosierny, nieskory do gniewu i wielki w łaskawości, a lituje się na widok niedoli.
Joela 2 14 Któż wie, czy się nie zastanowi, czy się nie zlituje i pozostawi po sobie błogosławieństwo [plonów] na ofiarę z pokarmów i ofiarę płynną dla Jahwe, Boga waszego.
Joela 2 15 Na Syjonie dmijcie w róg, zarządźcie święty post, ogłoście zgromadzenie.
Joela 2 16 Zbierzcie lud, zwołajcie świętą społeczność, zgromadźcie starców, zbierzcie dzieci i ssących piersi; niech wyjdzie oblubieniec ze swojej komnaty, a oblubienica ze swego pokoju.
Joela 2 17 Między przedsionkiem a ołtarzem niechaj płaczą kapłani, słudzy Jahwe! Niech mówią: Przepuść, Jahwe, ludowi Twojemu i nie daj dziedzictwa swego na pohańbienie, aby poganie nie zapanowali nad nami. Czemuż mówić mają między narodami: Gdzież jest ich Bóg? Odpowiedzią Jahwe — ustanie plagi szarańczy
Joela 2 18 I Jahwe zapalił się zazdrosną miłością ku swojej ziemi, i zmiłował się nad swoim ludem.
Joela 2 19 Odpowiedział Jahwe i rzekł swojemu ludowi: "Oto Ja wam posyłam zboże i moszcz, i oliwę, i nasyćcie się nimi, i nie wydam was więcej na pohańbienie między poganami.
Joela 2 20 Tego [nieprzyjaciela], co przychodzi z północy, oddalę od was, wypędzę go do ziemi suchej i spustoszonej; przednia jego straż obróci się ku morzu wschodniemu, a tylna jego straż ku morzu zachodniemu; i pozostanie po nim zaduch, i pozostanie zgnilizna, bo bardzo hardo sobie poczynał".
Joela 2 21 Nie lękaj się, ziemio! Raduj się i wesel, bo wielkie rzeczy uczynił Jahwe.
Joela 2 22 Nie lękajcie się, polne zwierzęta, bo zielenią pokryło się pastwisko na stepie, bo drzewa [znów] rodzą owoce, drzewo figowe i krzew winny plon przynoszą.
Joela 2 23 I wy się weselcie, synowie Syjonu, radujcie się w Bogu waszym, Jahwe, bo dał wam według sprawiedliwości deszcz jesienny i deszcz wiosenny, który wylał na was obficie jak przedtem.
Joela 2 24 I będą klepiska napełnione zbożem, a tłocznie moszczem i oliwą będą opływały.
Joela 2 25 "W ten sposób wynagrodzę wam lata, które strawiła szarańcza, jelek, chasil i gazam, wielkie moje wojsko, które wysłałem przeciwko wam.
Joela 2 26 Wówczas naprawdę będziecie mogli najeść się do sytości i chwalić będziecie imię Jahwe, Boga waszego, który uczynił wam dziwne rzeczy, a lud mój nigdy nie będzie pohańbiony.
Joela 2 27 I poznacie, że wśród Izraela Ja jestem, że jestem Jahwe, Bóg wasz, a nie ma innego. Lud mój nie zazna więcej zawstydzenia.
Joela 2 28 [BT Joe 3:1] I wyleję potem Ducha mego na wszelkie ciało, a synowie wasi i córki wasze prorokować będą, starcy wasi będą śnili, a młodzieńcy wasi będą mieli widzenia.
Joela 2 29 [BT Joe 3:2] Nawet na niewolników i niewolnice wyleję Ducha mego w owych dniach.
Joela 2 30 [BT Joe 3:3] I uczynię znaki na niebie i na ziemi: krew i ogień, i słupy dymne.
Joela 2 31 [BT Joe 3:4] Słońce zmieni się w ciemność, a księżyc w krew, gdy przyjdzie dzień Jahwe, dzień wielki i straszny.
Joela 2 32 [BT Joe 3:5] Każdy jednak, który wezwie imienia Jahwe, będzie zbawiony, bo na górze Syjon <i w Jeruzalem> będzie wybawienie, jak przepowiedział Jahwe, i wśród ocalałych będą ci, których wezwał Jahwe.

Joela 3  1 [BT 4:1] I oto w owych dniach i w owym czasie, gdy odmienię los jeńców Judy i Jeruzalem,
Joela 3  2 [BT 4:2]  zgromadzę też wszystkie narody i zaprowadzę je na Dolinę Joszafat, i tam sąd nad nimi odbędę w sprawie mojego ludu i dziedzictwa mego, Izraela, które wśród narodów rozproszyli, a podzielili moją ziemię;
Joela 3  3 [BT 4:3] a o lud mój los rzucali i chłopca wymienili za nierządnicę, a dziewczę sprzedawali za wino, aby pić.
Joela 3  4 [BT 4:4] I wy, Tyrze i Sydonie, cóż macie przeciwko Mnie, i wy, wszystkie okręgi filistyńskie? Czy wy macie na Mnie coś do pomszczenia? Jeżeli Mi taką pomstę czynicie, bardzo prędko i Ja waszą zemstę obrócę wam na głowę.
Joela 3  5 [BT 4:5]  Zabraliście srebro moje i złoto, a wspaniałe klejnoty moje zanieśliście do swoich świątyń.
Joela 3  6 [BT 4:6] Wy, którzyście synów Judy i synów Jeruzalem oddali synom Jawanu po to, by ich oddalić od kraju.
Joela 3  7 [BT 4:7] Ja sprowadzę ich z miejsca, w któreście ich zaprzedali, a waszą zemstę obrócę wam na głowę.
Joela 3  8 [BT 4:8] I oddam synów waszych i córki wasze w ręce synów judzkich, a oni zaprzedadzą ich Sabejczykom, narodowi dalekiemu". Tak Jahwe powiedział.
Joela 3  9 [BT 4:9] Rozgłoście to między narodami, przygotujcie się na świętą wojnę, wezwijcie bohaterów! Niech przybędą i niech się zaciągną wszyscy mężowie waleczni.
Joela 3 10 [BT 4:10] Przekujcie lemiesze wasze na miecze, a sierpy wasze na oszczepy; kto słaby, niech powie: "Jestem bohaterem".
Joela 3 11 [BT 4:11] Zgromadźcie się, a przyjdźcie, wszystkie narody z okolicy, zbierzcie się; sprowadź, Jahwe, swych bohaterów.
Joela 3 12 [BT 4:12] "Niech ockną się i przybędą narody te na Dolinę Joszafat, bo tam zasiądę i będę sądził narody okoliczne.
Joela 3 13 [BT 4:13] Zapuśćcie sierp, bo dojrzało żniwo; pójdźcie i zstąpcie, bo pełna jest tłocznia, przelewają się kadzie, bo złość ich jest wielka.
Joela 3 14 [BT 4:14] Tłumy i tłumy w Dolinie Wyroku [znajdować się będą], bo bliski jest dzień Jahwe w Dolinie Wyroku.
Joela 3 15 [BT 4:15] Słońce i księżyc się zaćmią, a gwiazdy światłość swą utracą.
Joela 3 16 [BT 4:16] A Jahwe zagrzmi z Syjonu i z Jeruzalem głos swój tak podniesie, że niebiosa i ziemia zadrżą. Ale Jahwe jest ucieczką swego ludu i ostoją synów Izraela.
Joela 3 17 [BT 4:17] I poznacie, że Ja jestem Jahwe, Bóg wasz, co mieszkam na Syjonie, górze mojej świętej; a tak Jeruzalem będzie święte i przez nie już obcy nie będą przechodzić.
Joela 3 18 [BT 4:18I stanie się owego dnia, że góry moszczem ociekać będą, a pagórki mlekiem opływać i wszystkie strumienie judzkie napełnią się wodą, a z domu Jahwe wypłynie źródło, które nawodni strumień Szittim.
Joela 3 19 [BT 4:19]  Egipt będzie wydany na spustoszenie, a Edom zamieni się w straszną pustynię z powodu nieprawości uczynionych względem synów judzkich, gdyż krew niewinną przelewali w ich ziemi.
Joela 3 20 [BT 4:20]  Lecz [ziemia] Judy na wieki będzie zamieszkana, a Jeruzalem z pokolenia w pokolenie.
Joela 3 21 [BT 4:21]  Pomszczę ich krew, nie pozostawię bez kary; a Jahwe zamieszka na Syjonie".

Amosa 1  1 Słowa Amosa, który był jednym spośród pasterzy z Tekoa: co widział w sprawie Izraela, za dni Ozjasza, króla Judy, i za dni Jeroboama, syna Joasza, króla Izraela, na dwa lata przed trzęsieniem ziemi.
Amosa 1  2 Powiedział on: Jahwe z Syjonu zagrzmi, z Jeruzalem wyda swój głos, a lamentować będą łąki pasterzy i szczyt Karmelu uschnie.
Amosa 1  3 Tak mówi Jahwe: Z powodu trzech występków Damaszku i z powodu czterech nie odwrócę tego [wyroku], gdyż zmłócili saniami żelaznymi Gilead.
Amosa 1  4 Ześlę więc ogień na dom Chazaela, by strawił pałace Ben-Hadada.
Amosa 1  5 Rozbiję zaworę Damaszku i wytępię mieszkańca z doliny Awen i dzierżącego berło z Bet-Eden, a naród syryjski uprowadzony zostanie do Kir- rzekł Jahwe.
Amosa 1  6 Tak mówi Jahwe: Z powodu trzech występków Gazy i z powodu czterech nie odwrócę tego [wyroku], gdyż uprowadzili doszczętnie ludność na wydanie Edomowi.
Amosa 1  7 Ześlę więc ogień na mury Gazy i strawi jej pałace.
Amosa 1  8 Wytępię mieszkańca z Aszdodu i dzierżącego berło z Aszkelonu. Zwrócę rękę przeciw Ekronowi i zginie reszta Filistynów — rzekł Jahwe <Pan>.
Amosa 1  9 Tak mówi Jahwe: Z powodu trzech występków Tyru i z powodu czterech nie odwrócę tego [wyroku], gdyż wydali oni Edomowi uprowadzonych aż do ostatniego i nie pamiętali o bratnim przymierzu.
Amosa 1 10 Ześlę więc ogień na mury Tyru i strawi jego pałace.
Amosa 1 11 Tak mówi Jahwe: Z powodu trzech występków Edomu i z powodu czterech nie odwrócę tego [wyroku], gdyż prześladował mieczem brata swego, tłumiąc uczucie miłosierdzia, trwał w swym gniewie nieustannie i gniew swój chował do końca.
Amosa 1 12 Ześlę więc ogień na Teman i strawi pałace Bosry.
Amosa 1 13 Tak mówi Jahwe: Z powodu trzech występków synów Ammona i z powodu czterech nie odwrócę tego [wyroku], gdyż rozcinał brzemienne niewiasty Gileadu, by rozszerzyć swoje granice.
Amosa 1 14 Rozpalę więc ogień na murach Rabba i strawi jego pałace, podczas wrzawy w dzień bitwy, podczas burzy w dzień wichru.
Amosa 1 15 I pójdzie król ich w niewolę, on i książęta jego razem — rzekł Jahwe.

Amosa 2  1 Tak mówi Jahwe: Z powodu trzech występków Moabu i z powodu czterech nie odwrócę tego [wyroku], gdyż spalił kości króla Edomu na wapno.
Amosa 2  2 Ześlę więc ogień na Moab i strawi pałace Keriotu, zginie podczas wrzawy wojennej Moab, podczas okrzyków, przy dźwięku rogu.
Amosa 2  3 Zniszczę pośród niego władcę, a razem z nim wszystkich książąt jego wybiję — rzekł Jahwe.
Amosa 2  4 Tak mówi Jahwe: Z powodu trzech występków Judy i z powodu czterech nie odwrócę tego [wyroku], gdyż odrzucili Prawo Jahwe i przykazań Jego nie strzegli; zwiedli ich kłamliwi ich bogowie, za którymi przodkowie ich chodzili.
Amosa 2  5 Ześlę więc ogień na Judę i strawi pałace Jeruzalem.
Amosa 2  6 Tak mówi Jahwe: Z powodu trzech występków Izraela i z powodu czterech nie odwrócę tego [wyroku], gdyż sprzedają za srebro sprawiedliwego, a ubogiego za parę sandałów;
Amosa 2  7 w prochu ziemi depcą głowy biednych i ubogich kierują na bezdroża; ojciec i syn chodzą do tej samej dziewczyny, aby znieważać święte imię moje.
Amosa 2  8 Na płaszczach zastawnych wylegują się przy każdym ołtarzu i wino wymuszone grzywną piją w domu swego Boga.
Amosa 2  9 Ja to przed nimi zgładziłem Amorytów, którzy byli wysocy jak cedry, a mocni byli jak dęby. I zniszczyłem owoc ich z góry, a z dołu korzenie.
Amosa 2 10 I Ja to wyprowadziłem was z Egiptu, wiodłem przez pustynię przez lat czterdzieści, byście posiedli ziemię Amorytów.
Amosa 2 11 Wzbudzałem spomiędzy synów waszych proroków, a spomiędzy młodzieńców waszych — nazirejczyków. Czyż nie było tak, synowie Izraela? — wyrocznia Jahwe.
Amosa 2 12 A wy dawaliście pić nazirejczykom wino i prorokom rozkazywaliście: "Nie prorokujcie!"
Amosa 2 13 Oto Ja zmiażdżę was tak, jak miażdży wozowy walec napełniony snopami.
Amosa 2 14 Szybkobiegacz nie będzie miał gdzie uciec, mocarz nie okaże swej siły, a bohater nie ocali życia;
Amosa 2 15 łucznik się nie ostoi, chyży w nogach nie umknie i jeździec na koniu nie ocali życia;
Amosa 2 16 nawet najmężniejszy sercem pomiędzy bohaterami w tym dniu będzie nagi uciekał — wyrocznia Jahwe.

Amosa 3  1 Słuchajcie tego słowa, które mówi Jahwe do was, synowie Izraela, do całego pokolenia, które wyprowadziłem z ziemi egipskiej:
Amosa 3  2 Jedynie was znałem ze wszystkich narodów na ziemi, dlatego was nawiedzę karą za wszystkie wasze winy.
Amosa 3  3 Czyż wędruje dwu razem, jeśli się wzajem nie znają?
Amosa 3  4 Czyż ryczy lew w lesie, zanim ma zdobycz? Czyż lwiątko wydaje głos ze swego legowiska zanim coś schwyta?
Amosa 3  5 Czyż spada ptak na ziemię, jeśli nie było sidła? Czyż się unosi pułapka nad ziemią, zanim coś schwytała?
Amosa 3  6 Czyż dmie się w trąbę w mieście, a lud się nie przelęknie? Czyż zdarza się w mieście nieszczęście, by Jahwe tego nie sprawił?
Amosa 3  7 Bo nie uczyni Pan. Jahwe, niczego, by nie wyjawił swego zamiaru sługom swym, prorokom.
Amosa 3  8 Gdy lew zaryczy, któż się nie ulęknie? Gdy Jahwe Pan przemówi, któż nie będzie prorokować?
Amosa 3  9 Głoście w pałacach w Aszdodzie i na zamkach w ziemi egipskiej! Mówcie: "Zbierzcie się na górach Samarii, zobaczcie wielkie w niej zamieszanie i gwałty pośród niej".
Amosa 3 10 Nie umieją postępować uczciwie — wyrocznia Jahwe — gromadzą nieprawość i ucisk w swych pałacach.
Amosa 3 11 Dlatego tak mówi <Pan> Jahwe: Nieprzyjaciel otoczy kraj; zniszczona będzie moc twoja i ograbione twoje pałace.
Amosa 3 12 Tak mówi Jahwe: Tak jak pasterz z lwiej paszczy ratuje tylko dwie nogi albo koniec ucha, tak nieliczni uratowani będą synowie Izraela, siedzący w Samarii w rogu łoża i na dywanie z Damaszku.
Amosa 3 13 Słuchajcie i oświadczcie w domu Jakubowym — wyrocznia Pana, Jahwe, Boga Zastępów:
Amosa 3 14 w dzień, kiedy będę karał występki Izraela, ukarzę [również] ołtarze Betel. Odrąbane zostaną rogi ołtarza i upadną na ziemię.
Amosa 3 15 Rozwalę zarówno dom zimowy jak i letni; zniszczeją domy z kości słoniowej i rozwalone zostaną domy z hebanu — wyrocznia Jahwe.

Amosa 4  1 Słuchajcie słowa tego, krowy Baszanu, które mieszkacie na górach Samarii: uciskacie biednych, gnębicie ubogich, mówicie do mężów swoich: "Przynieś, a będziemy pili!"
Amosa 4  2 Poprzysiągł Jahwe, Pan, na świętość swoją: Oto dni na was nadchodzą, że pochwycą was hakami, resztę was — rybackimi wędkami:
Amosa 4  3 i przez wyłomy w murze wyjdzie każda przed siebie i powloką was do Harmonu — wyrocznia Jahwe.
Amosa 4  4 Idźcie do Betel i grzeszcie, do Gilgal i grzeszcie więcej; przynoście co ranka ofiary wasze i co trzeci dzień dziesięciny!
Amosa 4  5 Nawet chleb kwaszony spalajcie na ofiarę pochwalną i nawołujcie głośno do ofiar dobrowolnych, bo to lubicie, synowie Izraela — wyrocznia Jahwe Pana.
Amosa 4  6 To Ja sprowadziłem na was klęskę głodu we wszystkich waszych miastach i brak chleba we wszystkich waszych wioskach. Aleście do Mnie nie powrócili — wyrocznia Jahwe.
Amosa 4  7 To Ja wstrzymałem dla was deszcz na trzy miesiące przed żniwami: spuściłem deszcz na jedno miasto, a w drugim mieście nie padało; jedno pole zostało zroszone, a drugie pole, na którym nie padał deszcz, stało się suche.
Amosa 4  8 I wlekli się mieszkańcy dwu, trzech miast, do jednego miasta, by napić się wody, i nie zaspokoili pragnienia. Aleście do Mnie nie powrócili — wyrocznia Jahwe.
Amosa 4  9 Karałem was zwarzeniem i śniecią zbóż, liczne ogrody wasze i winnice, drzewa figowe i oliwki zjadła szarańcza — aleście do Mnie nie powrócili — wyrocznia Jahwe.
Amosa 4 10 Zesłałem na was zarazę jak na Egipt; wybiłem mieczem waszych młodzieńców, a konie wasze uprowadzono; w ogniu spłonęły wasze obozy, kiedy gniewałem się na was, aleście do Mnie nie powrócili — wyrocznia Jahwe.
Amosa 4 11 Spustoszyłem was, jak przy Bożym spustoszeniu Sodomy i Gomory; staliście się jak głownia wyciągnięta z ognia, aleście do Mnie nie powrócili — wyrocznia Jahwe.
Amosa 4 12 Tak uczynię tobie, Izraelu, a ponieważ ci to uczynię, przygotuj się, by stawić się przed Bogiem twym, Izraelu.
Amosa 4 13 On to jest, który tworzy góry i stwarza wichry, myśli ludzkie poznaje, wywołuje jutrzenkę i ciemność, stąpa po wyżynach ziemi. Jahwe, Bóg Zastępów, jest imię Jego.

Amosa 5  1 Słuchajcie tej mowy, którą jako pieśń żałobną na was zaśpiewam, domu Izraela!
Amosa 5  2 Upadła, nie będzie mogła powstać Dziewica Izraela; leży na ziemi, nikt jej nie podźwignie.
Amosa 5  3 Gdyż tak mówi Pan, Jahwe: Miastu, które wysłało tysiąc [wojska], pozostanie stu; które wysłało stu, ocali dziesięciu dla domu Izraela.
Amosa 5  4 Tak mówi Jahwe do domu Izraela: Szukajcie Mnie, a żyć będziecie.
Amosa 5  5 Nie szukajcie zaś Betel i do Gilgal nie chodźcie! I Beer-Szeby nie odwiedzajcie! Albowiem Gilgal pójdzie do niewoli, a Betel zniknie.
Amosa 5  6 Szukajcie Jahwe, a żyć będziecie! Gdyż inaczej nawiedzi On jak ogień dom Józefa i strawi go. Nikt nie będzie mógł zagasić ognia w Betel.
Amosa 5  7 Prawość obracacie w piołun, a sprawiedliwość depczecie po ziemi.
Amosa 5  8 To Ten, który uczynił Plejady i Oriona, który przemienia ciemności w poranek, a dzień w noc zaciemnia, Ten, który wzywa wody morskie i rozlewa je po powierzchni ziemi — Jahwe jest imię Jego.
Amosa 5  9 On na mocnego zsyła zniszczenie i sprowadza zniszczenie na twierdzę.
Amosa 5 10 W bramie nienawidzą dowodzącego słuszności, nie cierpią tego, który mówi prawdę.
Amosa 5 11 Ponieważ deptaliście biednego i daniny w zbożu braliście od niego, możecie zbudować sobie domy z kamienia ciosanego, lecz nie będziecie w nich mieszkali; możecie piękne winnice nasadzić, lecz nie będziecie pili z nich wina.
Amosa 5 12 Albowiem poznałem mnogie wasze złości i grzechy wasze liczne, o wy, ciemięzcy sprawiedliwego, biorący okup i uciskający w bramie ubogich!
Amosa 5 13 Dlatego w tym czasie milczy człowiek roztropny, bo jest to czas niedoli.
Amosa 5 14 Szukajcie dobra, a nie zła, abyście żyli! Wtedy Jahwe, Bóg Zastępów, będzie z wami, tak jak to mówicie.
Amosa 5 15 Miejcie w nienawiści zło, a miłujcie dobro! Wymierzajcie w bramie sprawiedliwość! Może ulituje się Jahwe, Bóg Zastępów, nad Resztą pokolenia Józefa.
Amosa 5 16 Dlatego tak mówi Jahwe, Bóg Zastępów, Pan: Na wszystkich placach będzie lament, na wszystkich ulicach krzyczeć będą: "Biada, biada!" Wzywać będą rolnika do żałoby, do lamentowania — umiejących jęczeć.
Amosa 5 17 We wszystkich winnicach będzie narzekanie, bo przejdę pośrodku ciebie — rzekł Jahwe.
Amosa 5 18 Biada oczekującym dnia Jahwe. Cóż wam po dniu Jahwe? On jest ciemnością, a nie światłem.
Amosa 5 19 Jakby uciekał człowiek przed lwem, a trafił na niedźwiedzia; jakby skrył się do domu i oparł się ręką o ścianę, a ukąsił go wąż.
Amosa 5 20 Przecież dzień Jahwe jest ciemnością, a nie światłem, mrokiem, a nie ma w nim jasności?
Amosa 5 21 Nienawidzę, brzydzę się waszymi świętami. Nie będę miał upodobania w waszych uroczystych zebraniach.
Amosa 5 22 Bo kiedy składacie mi całopalenia i wasze ofiary, nie znoszę tego, a na ofiary pojednania z tucznych wołów nie chcę patrzeć.
Amosa 5 23 Idź precz ode Mnie ze zgiełkiem pieśni twoich, i dźwięku twoich harf nie chcę słyszeć!
Amosa 5 24 Wystąpi z brzegów jak woda sprawiedliwość i prawość jak potok nie wysychający wyleje.
Amosa 5 25 Czyż nie składaliście Mi żertw i ofiar pokarmowych na pustyni przez czterdzieści lat, domu Izraela,
Amosa 5 26 a [zarazem] obnosiliście Sikkuta, waszego króla, i Kijjuna, wasze bożki, <gwiazdę waszego boga>, któreście sobie uczynili?
Amosa 5 27 Dlatego sprawię, że uprowadzą was poza Damaszek, mówi Jahwe, Bóg Zastępów — to imię Jego.

Amosa 6  1 Biada beztroskim na Syjonie i dufnym na górze Samarii, książętom pierwszego z narodów, których słucha dom Izraela.
Amosa 6  2 Idźcie do Kalne i zobaczcie, potem idźcie stamtąd do Chamat-Rabba i zajdźcie do Gat filistyńskiego. Czyż od tych królestw jesteście silniejsi albo posiadłości wasze większe niż u nich?
Amosa 6  3 [W mniemaniu swoim] oddalacie dzień niedoli, a [rzeczywiście] przybliżacie panowanie gwałtu.
Amosa 6  4 Leżą na łożach z kości słoniowej i wylegują się na dywanach; jedzą jagnięta z trzody i cielęta ze środka obory.
Amosa 6  5 Fałszywie śpiewają przy dźwiękach harfy i jak Dawid obmyślają sobie instrumenty do grania.
Amosa 6  6 Piją czaszami wino i najlepszym olejkiem się namaszczają, a nic się nie martwią upadkiem domu Józefa.
Amosa 6  7 Dlatego teraz ich poprowadzę na czele wygnańców, a zniknie krzykliwe grono hulaków.
Amosa 6  8 Poprzysiągł Jahwe Pan na swoje życie — wyrocznia Jahwe, Boga Zastępów: Brzydzę się pychą Jakuba i nienawidzę jego pałaców, wydam więc [wrogom] miasto i co się w nim znajduje.
Amosa 6  9 I gdyby pozostało dziesięciu mężów w jednym domu — i ci umrą;
Amosa 6 10 niewielu pozostanie, by wynieść kości z domu, i zapyta tego, który pozostał w domu: "Czy jest jeszcze ktoś z tobą?" Odpowie: "Nie ma" i doda: "Milcz!" bo nie będzie można wspomnieć Jahwe.
Amosa 6 11 Oto Jahwe rozkazał i obrócony będzie wielki dom w ruiny, a mały dom w rozsypkę.
Amosa 6 12 Czy konie pędzą po skałach albo czy tam się orze wołami, że zamieniacie sprawiedliwość na truciznę, a owoc prawości na piołun?
Amosa 6 13 Cieszycie się z Lo-Debar i mówicie: "Czyż nie naszą siłą zdobyliśmy sobie Karnaim?"
Amosa 6 14 Lecz oto Ja wzbudzę przeciwko wam, domu Izraela, — wyrocznia Jahwe, Boga Zastępów — naród, który was uciemięży od Wejścia do Chamat aż do potoku Araby.

Amosa 7  1 To mi ukazał Pan, Jahwe: oto tworzy szarańczę na początku odrastania potrawu, a był to potraw po sianokosach królewskich;
Amosa 7  2 i gdy ona zjadała doszczętnie trawę na ziemi, prosiłem: "Panie, Jahwe, przebacz, jakże się ostoi Jakub? Przecież jest taki mały".
Amosa 7  3 Zmiłował się Jahwe nad nim: "To się nie stanie" — rzekł Jahwe.
Amosa 7  4 To mi ukazał Pan, Jahwe: Pan nasz, Jahwe, powołał jako narzędzie sądu ogień i strawił Wielką Otchłań, i strawił dział Jahwe.
Amosa 7  5 I prosiłem: "Panie, Jahwe, przestań, jakże się ostoi Jakub? Przecież jest taki mały".
Amosa 7  6 Zmiłował się Jahwe nad nim: "Również i to się nie stanie" — mówi Pan, Jahwe.
Amosa 7  7 To mi ukazał: oto Pan stoi na murze i w ręku Jego pion ołowiany.
Amosa 7  8 I zapytał mnie Jahwe: "Co widzisz, Amosie?" Odpowiedziałem: "Pion ołowiany". I rzekł Pan: "Oto opuszczę pion w pośrodku ludu mego, Izraela. Już mu więcej nie przepuszczę.
Amosa 7  9 Spustoszone będą wyżyny Izaaka i świątynie Izraela będą zniszczone. Wystąpię z mieczem przeciwko domowi Jeroboama".
Amosa 7 10 Posłał Amazjasz, kapłan z Betel, do Jeroboama, króla izraelskiego, aby mu powiedzieć: "Spiskuje przeciw tobie Amos pośród domu Izraela. Nie może ziemia znieść wszystkich mów jego,
Amosa 7 11 gdyż tak rzekł Amos: "Od miecza umrze Jeroboam i Izrael będzie uprowadzony ze swojej ziemi".
Amosa 7 12 I rzekł Amazjasz do Amosa: ""Widzący, idź, uciekaj sobie do ziemi Judy. I tam jedz chleb, i tam prorokuj.
Amosa 7 13 A w Betel więcej nie prorokuj, bo jest ono królewską świątynią i królewską budowlą".
Amosa 7 14 I odpowiedział Amos Amazjaszowi: "Nie jestem ja prorokiem ani nie jestem uczniem proroków, gdyż jestem pasterzem i tym, który nacina sykomory.
Amosa 7 15 Od trzody bowiem wziął mnie Jahwe i rzekł do mnie Jahwe: "Idź, prorokuj do narodu mego, izraelskiego.
Amosa 7 16 I teraz słuchaj słowa Jahwe! Tyś mówił: "Nie prorokuj przeciwko Izraelowi ani nie przepowiadaj przeciwko domowi Izaaka.
Amosa 7 17 Dlatego tak rzekł Jahwe: "Żona twoja w mieście będzie nierządnicą. Synowie zaś i córki twoje od miecza poginą. Ziemię twoją sznurem podzielą. Ty umrzesz na ziemi nieczystej, a Izrael zostanie ze swej ziemi uprowadzony".

Amosa 8  1 To mi ukazał Pan, Jahwe: oto kosz dojrzałych owoców.
Amosa 8  2 I zapytał: "Co ty widzisz, Amosie?" Odpowiedziałem: "Kosz dojrzałych owoców". Rzekł Jahwe do mnie: "Dojrzał do kary lud mój izraelski. Nie będę już dłużej go oszczędzał.
Amosa 8  3 Tego dnia pieśni dworskie zamienią się w lamenty — wyrocznia Pana, Jahwe — mnóstwo trupów, na każdym miejscu rozrzucone, cisza!"
Amosa 8  4 Słuchajcie tego wy, którzy gnębicie ubogiego i bezrolnego pozostawiacie bez pracy,
Amosa 8  5 którzy mówicie: "Kiedyż minie nów księżyca, byśmy mogli sprzedawać zboże? Kiedyż szabat, byśmy mogli otworzyć spichlerz? A będziemy zmniejszać efę, powiększać sykl i wagę podstępnie fałszować.
Amosa 8  6 Będziemy kupować za srebro biednego, a ubogiego za parę sandałów i plewy pszeniczne będziemy sprzedawać".
Amosa 8  7 Przysiągł Jahwe na dumę Jakuba: "Nie zapomnę nigdy wszystkich ich uczynków".
Amosa 8  8 Czyż z tego powodu ziemia nie zadrży i czyż nie będą lamentować wszyscy jej mieszkańcy, i nie wzbierze wszystko jak Nil, wzburzy się i opadnie jak Nil w Egipcie?
Amosa 8  9 Owego dnia — wyrocznia Pana, Jahwe — zajdzie słońce w południe i w dzień świetlany zaciemnię ziemię.
Amosa 8 10 Zamienię święta wasze w żałobę, a wszystkie wasze pieśni w lamentacje; nałożę na wszystkie biodra wory, a na wszystkie głowy [sprowadzę] łysinę i uczynię żałobę jak po jedynaku, a dni ostatnie jakby dzień goryczy.
Amosa 8 11 Oto nadejdą dni — wyrocznia Pana, Jahwe — gdy ześlę głód na ziemię, nie głód chleba ani pragnienie wody, lecz głód słuchania słów Jahwe.
Amosa 8 12 Wtedy błąkać się będą od morza do morza, z północy na wschód będą krążyli, by znaleźć słowo Jahwe, lecz go nie znajdą.
Amosa 8 13 W dzień ten pomdleją z pragnienia piękne dziewice i młodzieńcy.
Amosa 8 14 Ci, którzy przysięgają na winę Samarii i mówią: "Na życie twego boga, Danie; na życie boga, Beer-Szebo", upadną i już nie powstaną.

Amosa 9  1 Widziałem Pana stojącego nad ołtarzem i rzekł: "Uderz w głowicę i niech zadrżą wiązania dachu, i niech spadną na głowy wszystkich. Pozabijam mieczem pozostałych, nie umknie z nich żaden, co ucieka, ani nie ocaleje z nich żaden, co się ratuje.
Amosa 9  2 Gdyby udali się do Szeolu3, stamtąd ręka moja ich weźmie; gdyby wstąpili do nieba, stamtąd ich ściągnę;
Amosa 9  3 gdyby schowali się w górze na Karmelu, i tam ich znajdę i chwycę. Gdyby się skryli przed mymi oczami w głębokościach morza i tam nakażę wężowi, aby ich ukąsił.
Amosa 9  4 Gdyby poszli w niewolę przed swymi wrogami i tam nakażę mieczowi, by ich pozabijał. Skieruję oczy moje na nich, ale dla niedoli, a nie dla ich dobra".
Amosa 9  5 Pan, Jahwe Zastępów, dotyka ziemi, a ona topnieje, tak że lamentują wszyscy jej mieszkańcy; podnosi się wszędzie jak Nil i opada jak Nil egipski.
Amosa 9  6 [Jahwe] zbudował na niebiosach pałac wysoki, a sklepienie jego oparł o ziemię; nazywa wodę morzem i rozlewa ją na powierzchni ziemi — Jahwe — oto imię Jego.
Amosa 9  7 Czyż nie jesteście dla Mnie jak Kuszyci wy, synowie Izraela? — wyrocznia Jahwe. Czyż Izraela nie wyprowadziłem z ziemi egipskiej jak Filistynów z Kaftor, a z Kir — Aramejczyków?
Amosa 9  8 Oto oczy moje, Pana, Jahwe, zwrócone są na królestwo grzeszne i zgładzę je z powierzchni ziemi. Nie zgładzę jednak zupełnie domu Jakuba — wyrocznia Jahwe.
Amosa 9  9 Gdyż oto Ja rozkażę i przesieję pomiędzy wszystkimi narodami dom Izraela, jak się przetakiem przesiewa, a żadne ziarnko nie upada na ziemię.
Amosa 9 10 Od miecza zginą wszyscy grzesznicy z mego ludu, ci, którzy mówią: "Nie zbliży się ani nie dotknie nas niedola!"
Amosa 9 11 W tym dniu podniosę szałas Dawidowy, który upada, zamuruję jego szczeliny, ruiny jego podźwignę i jak za dawnych dni go zbuduję,
Amosa 9 12 by posiedli resztę Edomu i wszystkie narody, nad którymi wzywano mojego imienia — wyrocznia Jahwe, który to uczyni.
Amosa 9 13 Oto nadejdą dni — wyrocznia Jahwe — gdy będzie postępował żniwiarz [zaraz] za oraczem, a depczący winogrona za siejącym ziarno; z gór moszcz spływać będzie kroplami, a wszystkie pagórki będą nim opływać.
Amosa 9 14 Uwolnię z niewoli lud mój izraelski — odbudują miasta zburzone i będą w nich mieszkać; zasadzą winnice i pić będą wino; założą ogrody i będą jeść z nich owoce.
Amosa 9 15 Zasadzę ich na ich ziemi, a nigdy nie będą wyrwani z ziemi, którą im dałem — mówi Jahwe — twój Bóg.

Abdiasza 1  1 Widzenie Abdiasza.  Tak rzekł Jahwe Pan przeciw Edomowi. Wieść usłyszeliśmy od Jahwe, a posłaniec wysłany został do narodów: "Powstańcie! Podniesiemy się przeciwko niemu! Do boju!"
Abdiasza 1  2 "Spójrz! Małym uczyniłem cię wśród narodów! Wzgardzony jesteś ogromnie!
Abdiasza 1  3 A pycha serca twego zwiodła ciebie, który mieszkasz w jaskiniach skalnych, który na wysokości założyłeś swoją siedzibę, który mówisz w swym sercu: "Któż mię strąci na ziemię?
Abdiasza 1  4 Choćbyś wzniósł się jak orzeł i choćbyś nawet między gwiazdami założył swoje gniazdo — stamtąd Ja strącę ciebie — wyrocznia Jahwe!
Abdiasza 1  5 Jeśli złodzieje wtargną do ciebie albo rabusie w nocy, jakże bardzo zostaniesz złupiony! Czyż nie zrabują, ile tylko zdołają? Jeżeli winobrańcy przychodzą do ciebie, czyż zostawią cokolwiek?
Abdiasza 1  6 Jakże mocno obszukają Ezawa; przetrząsną jego tajemne skarbce!
Abdiasza 1  7 Aż do granicy pędzić cię będą! Wszyscy sprzymierzeńcy cię zwiodą! Oszukają cię przyjaciele twoi! Ci, którzy jedzą chleb twój, zastawią sidła pod twoje nogi! "Nie ma on roztropności!
Abdiasza 1  8 Czyż nie stanie się w owym dniu — wyrocznia Jahwe — że wygubię mądrych z Edomu i zrozumienie z góry Ezawa.
Abdiasza 1  9 I porażeni zostaną mocarze twoi, Temanie! Albowiem wycięty zostanie [wszelki] człowiek z góry Ezawa! — z powodu zbrodni.
Abdiasza 1 10 Z powodu gwałtu wobec brata twego, Jakuba, okryje cię hańba i wycięty zostaniesz na wieki!
Abdiasza 1 11 W dniu, gdy stanąłeś przeciwko niemu, w dniu, gdy wrogowie w niewolę brali jego wojska, a cudzoziemcy wkraczali w jego bramy i o Jerozolimę los rzucali — także ty byłeś jako jeden z nich!
Abdiasza 1 12 Nie ciesz się widokiem brata twego w dzień jego nieszczęścia! I nie wyśmiewaj się z synów Judy w dzień ich upadku! I nie pysznij się chełpliwymi słowami w dzień ucisku!
Abdiasza 1 13 Nie wdzieraj się w bramę ludu mojego w dzień jego klęski! Nie ciesz się także ty widokiem jego nieszczęścia w dzień jego klęski! I nie wyciągaj rąk po jego bogactwa w dzień jego klęski!
Abdiasza 1 14 I nie stawaj na rozstaju dróg dla wygubienia jego ocalonych! Ani nie wydawaj pozostałych z niego przy życiu w dzień ucisku!
Abdiasza 1 15 Albowiem blisko jest dzień Jahwe przeciwko wszystkim narodom! Jak ty czyniłeś, tak będą postępować wobec ciebie: czyny twoje spadną na twą głowę!
Abdiasza 1 17 Lecz na górze Syjon będzie ocalenie i będzie ona święta, a dom Jakuba posiądzie tych, którzy go złupili.
Abdiasza 1 18 I stanie się dom Jakuba ogniem, a dom Józefa płomieniem, dom zaś Ezawa słomą, i rozpalą się przeciwko nim, i pożrą ich, a nie zostanie nawet szczątku z domu Ezawa — gdyż Jahwe powiedział!
Abdiasza 1 19 I posiądą Negeb, górę Ezawa, i Szefelę, kraj Filistynów, i posiądą ziemie Efraima i ziemie Samarii, a Beniamin posiądzie Gilead.
Abdiasza 1 20 Wygnańcy zaś tego wojska z synów Izraela posiądą Kanaan aż do Sarepty, wygnańcy zaś z Jerozolimy, którzy przebywają w Sefarad, posiądą miasta Negebu.
Abdiasza 1 21 I wkroczą ocaleni na górę Syjon, aby sądzić górę Ezawa. I będzie dla Jahwe królestwo!"

Jonasza 1  1 Jahwe skierował do Jonasza, syna Amittaja, te słowa:
Jonasza 1  2 "Wstań, idź do Niniwy — wielkiego miasta — i upomnij ją, albowiem nieprawość jej dotarła przed moje oblicze".
Jonasza 1  3 A Jonasz wstał, aby uciec do Tarszisz przed Jahwe. Zszedł do Jafy, znalazł okręt płynący do Tarszisz, uiścił należną opłatę i wsiadł na niego, by udać się nim do Tarszisz, daleko od Jahwe.
Jonasza 1  4 Ale Jahwe zesłał na morze gwałtowny wiatr i powstała wielka burza na morzu, tak że okrętowi groziło rozbicie.
Jonasza 1  5 Przerazili się więc żeglarze i każdy wołał do swego bóstwa; rzucili w morze ładunek, który był na okręcie, by uczynić go lżejszym. Jonasz zaś zszedł w głąb wnętrza okrętu, położył się i twardo zasnął.
Jonasza 1  6 Przystąpił więc do niego dowódca żeglarzy i rzekł mu: "Dlaczego ty śpisz? Wstań, wołaj do Boga twego, może wspomni Bóg na nas i nie zginiemy".
Jonasza 1  7 Mówili też [żeglarze] jeden do drugiego: "Chodźcie, rzućmy losy, a dowiemy się, z powodu kogo to właśnie nieszczęście [spadło] na nas". I rzucili losy, a los padł na Jonasza.
Jonasza 1  8 Rzekli więc do niego: "Powiedzże nam, <z jakiego powodu ta klęska przyszła na nas?> Jaki jest twój zawód? Skąd pochodzisz? Jaki jest twój kraj? Z którego jesteś narodu?"
Jonasza 1  9 A on im odpowiedział: "Jestem Hebrajczykiem i czczę Boga nieba, Jahwe, który stworzył morze i ląd".
Jonasza 1 10 Wtedy wielki strach zdjął mężów i rzekli do niego: "Dlaczego to uczyniłeś?" — albowiem wiedzieli mężowie, że on ucieka przed Jahwe, bo im to powiedział.
Jonasza 1 11 I zapytali go: "Co powinniśmy ci uczynić, aby morze przestało się burzyć dokoła nas?" Fale bowiem w dalszym ciągu się podnosiły.
Jonasza 1 12 Odpowiedział im: "Weźcie mnie i rzućcie w morze, a przestaną się burzyć wody przeciw wam, ponieważ wiem, że z mojego powodu tak wielka burza powstała przeciw wam".
Jonasza 1 13 Ludzie ci starali się, wiosłując, zawrócić ku lądowi, ale nie mogli, bo morze coraz silniej burzyło się przeciw nim.
Jonasza 1 14 Wołali więc do Jahwe i mówili: "O Jahwe, prosimy, nie dozwól nam zginąć ze względu na życie tego człowieka i nie obciążaj nas krwią niewinną, albowiem Ty jesteś Jahwe, jak Ci się podoba, tak czynisz".
Jonasza 1 15 I wzięli Jonasza i wrzucili go w morze, a ono przestało się srożyć.
Jonasza 1 16 Ogarnęła wtedy tych ludzi bojaźń względem Jahwe. Złożyli dla Jahwe ofiarę i uczynili śluby.

Jonasza 2  1 Jahwe zesłał wielką rybę, aby połknęła Jonasza. I był Jonasz we wnętrznościach ryby trzy dni i trzy noce.
Jonasza 2  2 Z wnętrzności ryby modlił się Jonasz do swego Boga, Jahwe.
Jonasza 2  3 A mówił: "W utrapieniu moim wołałem do Jahwe, a odpowiedział mi. Z głębokości Szeolu wzywałem pomocy, a usłyszałeś mój głos.
Jonasza 2  4 Rzuciłeś mnie na głębię, we wnętrze morza, i nurt mnie ogarnął. Wszystkie Twe morskie bałwany i fale Twoje przeszły nade mną.
Jonasza 2  5 Rzekłem do Ciebie: Wygnany daleko od oczu Twoich, <jakże choć tyle osiągnę, by móc> wejrzeć na Twój święty przybytek?
Jonasza 2  6 Wody objęły mnie zewsząd, aż po gardło, ocean mnie otoczył, sitowie okoliło mi głowę.
Jonasza 2  7 Do posad gór zstąpiłem, zawory ziemi zostały poza mną na zawsze. Ale Ty wyprowadziłeś życie moje z przepaści, Jahwe, mój Boże!
Jonasza 2  8 Gdy gasło we mnie życie, wspomniałem na Jahwe, a modlitwa moja dotarła do Ciebie, do Twego świętego przybytku.
Jonasza 2  9 Czciciele próżnych marności  opuszczają Łaskawego dla nich.
Jonasza 2 10 Ale ja złożę Tobie ofiarę, z głośnym dziękczynieniem. Spełnię to, co ślubowałem. Zbawienie jest w Jahwe!"
Jonasza 2 11 Jahwe nakazał rybie i wyrzuciła Jonasza na ląd.

Jonasza 3  1 Jahwe przemówił do Jonasza po raz drugi tymi słowami:
Jonasza 3  2 "Wstań, idź do Niniwy, wielkiego miasta, i głoś jej upomnienie, które Ja ci zlecam".
Jonasza 3  3 Jonasz wstał i poszedł do Niniwy, jak powiedział Jahwe. Niniwa była miastem bardzo rozległym — na trzy dni drogi.
Jonasza 3  4 Począł więc Jonasz iść przez miasto jeden dzień drogi i wołał, i głosił: "Jeszcze czterdzieści dni, a Niniwa zostanie zburzona".
Jonasza 3  5 I uwierzyli mieszkańcy Niniwy Bogu, ogłosili post i oblekli się w wory od największego do najmniejszego.
Jonasza 3  6 Doszła ta sprawa do króla Niniwy. Wstał więc z tronu, zdjął z siebie płaszcz, oblókł się w wór i siadł na popiele.
Jonasza 3  7 Z rozkazu króla i jego dostojników zarządzono i ogłoszono w Niniwie co następuje: "Ludzie i zwierzęta, bydło i trzoda niech nic nie jedzą, niech się nie pasą i wody nie piją.
Jonasza 3  8 Niech obloką się w wory — <ludzie i zwierzęta> — niech żarliwie wołają do Boga. Niech każdy odwróci się od swojego złego postępowania i od nieprawości, którą [popełnia] swoimi rękami.
Jonasza 3  9 Kto wie, może się odwróci i ulituje Bóg, odstąpi od zapalczywości swego gniewu, a nie zginiemy?"
Jonasza 3 10 Zobaczył Bóg czyny ich, że odwrócili się od swojego złego postępowania. I ulitował się Bóg nad niedolą, którą postanowił na nich sprowadzić, i nie zesłał jej.

Jonasza 4  1 Nie podobało się to Jonaszowi i oburzył się.
Jonasza 4  2 Modlił się przeto do Jahwe i mówił: "Proszę, Jahwe, czy nie to właśnie miałem na myśli, będąc jeszcze w moim kraju? Dlatego postanowiłem uciec do Tarszisz, bo wiem, żeś Ty jest Bóg łagodny i miłosierny, cierpliwy i pełen łaskawości, litujący się nad niedolą.
Jonasza 4  3 Teraz Jahwe, zabierz, proszę, duszę moją ode mnie, albowiem lepsza dla mnie śmierć niż życie".
Jonasza 4  4 Jahwe odrzekł: "Czy uważasz, że słusznie jesteś oburzony?"
Jonasza 4  5 Jonasz wyszedł z miasta, zatrzymał się po jego stronie wschodniej, tam uczynił sobie szałas i usiadł w cieniu, aby widzieć, co się będzie działo w mieście.
Jonasza 4  6 A Jahwe Bóg sprawił, że krzew rycynusowy wyrósł nad Jonaszem po to, by cień był nad jego głową i żeby mu ująć jego goryczy. Jonasz bardzo się ucieszył [tym] krzewem.
Jonasza 4  7 Ale z nastaniem brzasku dnia następnego Bóg zesłał robaczka, aby uszkodził krzew, tak iż usechł.
Jonasza 4  8 A potem, gdy wzeszło słońce, zesłał Bóg gorący, wschodni wiatr. Słońce prażyło Jonasza w głowę, tak że osłabł. Życzył więc sobie śmierci i mówił: "Lepiej dla mnie umrzeć aniżeli żyć".
Jonasza 4  9 Na to Bóg rzekł do Jonasza: "Czy słusznie się oburzasz z powodu tego krzewu?" Odpowiedział: "Słusznie gniewam się śmiertelnie".
Jonasza 4 10 Rzekł Jahwe: "Tobie żal krzewu, którego nie uprawiałeś i nie wyhodowałeś, który w nocy wyrósł i w nocy zginął.
Jonasza 4 11 A czyż Ja nie powinienem mieć litości nad Niniwą, wielkim miastem, gdzie znajduje się więcej niż sto dwadzieścia tysięcy ludzi, którzy nie odróżniają swej prawej ręki od lewej, a nadto mnóstwo zwierząt?"

Micheasza 1  1 Słowo Jahwe skierowane do Micheasza z Moreszet za czasów Jotama, Achaza i Ezechiasza, królów judzkich — to, co widział o Samarii i Jeruzalem.
Micheasza 1  2 Słuchajcie, wszystkie narody, wsłuchuj się, ziemio, i to, co ją napełnia! Niech Jahwe <Pan> przeciw wam będzie świadkiem, Pan z pałacu swego świętego!
Micheasza 1  3 Bo oto Jahwe wychodzi ze swego przybytku, zstąpi i deptać będzie po wyniosłościach ziemi.
Micheasza 1  4 Stopnieją pod Nim góry, rozdzielą się doliny jak wosk przed ogniem, jak wody rozlane po stoku.
Micheasza 1  5 Wszystko to z powodu występku Jakuba i grzechów domu Judy. Jaki występek Jakuba? Czy nie Samaria? Co za grzech domu Judy? Czy nie Jeruzalem?
Micheasza 1  6 Przeto uczynię Samarię rumowiskiem na polu, miejscem pod uprawę winnicy; kamienie jej stoczę w dolinę i obnażę jej fundamenty.
Micheasza 1  7 Wszystkie jej bożki będą potłuczone i cały jej dorobek w ogniu spalony. Wszystkie jej posągi rozbiję w gruzy, bo z zapłaty nierządnicy są zgromadzone i w zapłatę nierządnicy się obrócą.
Micheasza 1  8 Przeto zawodzić będę i lamentować, chodzić boso i nago; jak szakale uczynię zawodzenie i lament jak strusie.
Micheasza 1  9 Bo rana jej jest nieuleczalna; ach, przychodzi aż do Judy, dosięga bramy mego ludu, aż do Jeruzalem!
Micheasza 1 10 W Gat [tego] nie ogłaszajcie, zgoła nie płaczcie, w Bet-Leafra tarzajcie się w prochu!
Micheasza 1 11 Uchodź, mieszkanko Szafiru, w haniebnej nagości; mieszkanka Saananu nie wyjdzie, żałoba w Bet-Haesel pozbawi was schronienia!
Micheasza 1 12 Jak mieszkanka Marotu ma oczekiwać szczęścia, skoro zstępuje nieszczęście od Jahwe do bramy Jeruzalem?
Micheasza 1 13 Zaprzęgaj rumaki do wozu, mieszkanko Lakisz, któraś była początkiem grzechu dla Córy Syjonu, bo w tobie znalezione są występki Izraela!
Micheasza 1 14 Przeto dasz wiano dla Moreszet-Gat, domy Akzibu będą omamieniem dla królów izraelskich.
Micheasza 1 15 Zdobywcę sprowadzę także na ciebie, mieszkanko Mareszy; aż do Addullam przybędzie chwała Izraela!
Micheasza 1 16 Wyrywaj włosy — i zgól je — nad dziećmi, twoją radością; rozszerz łysinę jak jest u sępa, bo pójdą w niewolę daleko od ciebie!

Micheasza 2  1 Biada tym, którzy planują nieprawość i obmyślają zło na swych łożach! Gdy świta poranek, wykonują je, bo jest ono w mocy ich rąk.
Micheasza 2  2 Gdy pożądają pól, zagarniają je, gdy domów — to je zabierają; biorą w niewolę męża wraz z jego domem, człowieka z jego dziedzictwem.
Micheasza 2  3 Przeto tak mówi Jahwe: "Oto Ja zamierzam [zesłać] na to plemię niedolę, od której nie uchylicie waszych karków i nie będziecie dumnie chodzić, bo będzie to czas nieszczęścia.
Micheasza 2  4 W owym dniu wygłoszą przeciw wam satyrę, podniosą wielki lament, mówiąc: "Jesteśmy ograbieni do szczętu! Dział mego ludu przemierzony sznurem i nie ma, kto by go przywrócił; pola nasze przydzielono grabieżcy.
Micheasza 2  5 Przeto nie będziesz mieć nikogo, kto by rzucał sznurem na dział w zgromadzeniu Jahwe".
Micheasza 2  6 "Nie przepowiadajcie! Niech przepowiadają oni! Nigdy nie będą przepowiadać w ten sposób: "Sromota nie będzie oddalona.
Micheasza 2  7 Czyż miałby być przeklęty dom Jakuba? Czyż skory do gniewu jest Duch Jahwe, czy takie Jego postępowanie? Czyż słowa Jego nie są życzliwe dla ludu swego izraelskiego?"
Micheasza 2  8 Lecz wy jesteście wrogami mego ludu, powstajecie przeciwko miłującym pokój; wyrywacie płaszcz spokojnym przechodniom, którzy czują odrazę do walki.
Micheasza 2  9 Kobiety ludu mego wyrzucacie z ich miłych domów; dzieciom ich odbieracie chwałę moją na zawsze.
Micheasza 2 10 "Wstańcie i uchodźcie, bo tu nie jest wasze miejsce spoczynku!" Z powodu nieczystości będziecie zniszczeni, i to zniszczeniem bolesnym.
Micheasza 2 11 Jeśli człowiek żyjący próżnością i fałszem tak kłamie: "Będę ci prorokował o winie i sycerze", ten staje się prorokiem tego ludu.
Micheasza 2 12 Zaprawdę zgromadzę ciebie całego, Jakubie! Zbiorę w jedno Resztę Izraela, umieszczę go razem jak owce w ogrodzeniu, jak trzodę w środku pastwiska, i będzie gwarno z powodu mnóstwa ludzi.
Micheasza 2 13 Wystąpi przewodnik przed nimi, przebiją, a przejdą bramę, i wyjdą przez nią; ich król pójdzie przed nimi, Jahwe na ich czele.

Micheasza 3  1 Potem rzekłem: Słuchajcie, proszę, książęta Jakuba i wodzowie domu Izraela! Czy nie waszą jest rzeczą znać sprawiedliwość?
Micheasza 3  2 Wy, którzy macie w nienawiści dobro, a miłujecie zło, którzy zdzieracie z nich skórę, a ciało ich aż do kości!
Micheasza 3  3 Bo ci, którzy jedzą ciało mego ludu i skórę z niego zdzierają, a kości mu łamią i tną na kawałki, jak w garnku, jak mięso w środku kotła,
Micheasza 3  4 wołać będą wówczas do Jahwe, ale im nie odpowie, lecz zakryje wówczas oblicze swe przed nimi za występki, które popełnili.
Micheasza 3  5 Tak mówi Jahwe przeciw prorokom, którzy zwodzą mój lud, którzy, gdy mają usta pełne, głoszą pokój, a jeśli kto nic nie włoży w ich usta, ogłoszą wojnę przeciw niemu.
Micheasza 3  6 Przeto noc będzie dla was bez widzenia i ciemność dla was bez wieszczby; zajdzie słońce nad prorokami i zaćmi się dzień nad nimi.
Micheasza 3  7 Zawstydzą się wtedy widzący, wieszczkowie się zarumienią i zasłonią wszyscy swe brody, bo nie będzie Bożej odpowiedzi.
Micheasza 3  8 Ja zaś zaprawdę pełen jestem mocy Ducha Jahwe, sprawiedliwości i męstwa, abym ogłaszał Jakubowi jego występki, grzech jego — Izraelowi.
Micheasza 3  9 Słuchajcież tego, książęta domu Jakuba i wodzowie domu Izraela! Wy, którzy brzydzicie się sprawiedliwością i przekręcacie wszystko, co proste!
Micheasza 3 10 Wy, którzy krwią budujecie Syjon, a nieprawością Jeruzalem!
Micheasza 3 11 Książęta jego sądzą za podarunki, rozstrzygają kapłani jego za zapłatę, prorocy jego wieszczą za pieniądze, powołują się jednak na Jahwe, mówiąc: "Czyż Jahwe nie jest wśród nas? Nie spadnie na nas nieszczęście".
Micheasza 3 12 Przeto z powodu was Syjon będzie jak pole zorany, Jeruzalem rumowiskiem się stanie, a góra świątyni — szczytem zalesionym.

Micheasza 4  1 Stanie się na końcu czasów, będzie ustanowiona góra domu Jahwe, utwierdzona na wierzchu gór; a wystrzeli ponad pagórki. I popłyną do niej ludy.
Micheasza 4  2 Pójdą liczne narody i powiedzą: "Chodźcie, wstąpmy na górę Jahwe, do domu Boga Jakuba, niech nas nauczy dróg swoich, byśmy chodzili Jego ścieżkami", bo z Syjonu wyjdzie nauka i słowo Jahwe z Jeruzalem.
Micheasza 4  3 Będzie rozjemcą między licznymi ludami i wyda wyroki na narody potężne, odległe; i przekują miecze swe na lemiesze, a swoje włócznie na sierpy. Naród przeciwko narodowi nie podniesie miecza, ani się więcej sposobić nie będą do wojny.
Micheasza 4  4 Lecz każdy będzie siadywał pod swą winoroślą i pod swym drzewem figowym; i nie będzie tego, kto by niepokoił, bo usta Jahwe Zastępów przemówiły.
Micheasza 4  5 Choćby wszystkie ludy występowały, każdy w imię swego boga, my jednak występować będziemy w imię Boga naszego, Jahwe, zawsze i na wieki.
Micheasza 4  6 W owym dniu — wyrocznia Jahwe — zbiorę chromych, zgromadzę wygnańców i tych, których utrapiłem.
Micheasza 4  7 Chromych uczynię Resztą, a wyrzutków narodem mocnym. I będzie królował Jahwe nad nimi na górze Syjon, odtąd i aż na zawsze.
Micheasza 4  8 A ty, Wieżo Trzody, Ostojo Córy Syjonu, do ciebie dawna władza powróci, władza królewska do Córy Jeruzalem.
Micheasza 4  9 Czemu teraz tak szlochasz? Czy nie ma króla u ciebie albo zginęli twoi doradcy, że chwycił cię ból jak rodzącą?
Micheasza 4 10 Wij się z bólu i jęcz jak rodząca, Córo Syjonu, bo teraz musisz wyjść z miasta i w polu zamieszkać. Pójdziesz aż do Babilonu, tam będziesz ocalona, tam cię odkupi Jahwe z ręki twych nieprzyjaciół.
Micheasza 4 11 Zebrało się teraz przeciw tobie wiele narodów, które mówią: "Niech będzie zbezczeszczona, niech się nasycą oczy nasze [ruiną] Syjonu!
Micheasza 4 12 Ale one nie znają zamiarów Jahwe, planów Jego nie pojmują, że On je zgromadził jak snopy na klepisku.
Micheasza 4 13 Wstań a młóć, Córo Syjonu! Bo róg twój uczynię z żelaza, a kopyta twoje zrobię ze spiżu i zmiażdżysz ludy mnogie; obłożysz ich łupy klątwą dla Jahwe i bogactwa ich dla Pana całej ziemi.
Micheasza 4 14 Teraz zbieraj się w bandy, córko band! Oblężenie przeciw nam zgotowano, rózgą bić będą w policzek sędziego Izraela.

Micheasza 5  1 A ty, Betlejem Efrata, najmniejsze jesteś wśród plemion judzkich! Z ciebie mi wyjdzie Ten, który będzie władał w Izraelu, a pochodzenie Jego od początku, od dni wieczności.
Micheasza 5  2 Przeto [Jahwe] wyda ich aż do czasu, kiedy porodzi, mająca porodzić. Wtedy reszta braci Jego powróci do synów Izraela.
Micheasza 5  3 I powstanie, a paść będzie mocą Jahwe, przez majestat imienia Boga swego, Jahwe. Osiądą, bo wtedy stanie się wielki aż do krańców ziemi.
Micheasza 5  4 A Ten będzie pokojem; Asyria, jeśli wtargnie do naszego kraju, jeśli stąpać będzie po naszych pałacach, wzbudzimy przeciw niej siedmiu pasterzy i ośmiu książąt ludu.
Micheasza 5  5 I będą paść kraj Asyrii mieczem, a kraj Nimroda pałaszem. Tak ocali nas od Asyrii, gdy ona wtargnie do naszego kraju, gdy stąpać będzie w naszych granicach.
Micheasza 5  6 Wówczas będzie Reszta Jakuba wśród wielu ludów, jak rosa [zesłana] przez Jahwe, jak obfity deszcz na trawę, która nie pokłada nadziei w człowieku ani się na synów ludzkich nie ogląda.
Micheasza 5  7 Wówczas będzie Reszta Jakuba między narodami, wśród wielu ludów, jak lew między zwierzętami lasu, jak lwiątko między trzodami owiec, co, gdy przychodzi, tratuje i rozdziera, a nie ma takiego, kto by ocalił.
Micheasza 5  8 Ręka twoja zatriumfuje nad twymi wrogami, i wszyscy nieprzyjaciele twoi będą wycięci.
Micheasza 5  9 "I w owym dniu — wyrocznia Jahwe — wyniszczę konie twoje spośród ciebie i zniszczę twe rydwany.
Micheasza 5 10 Wytracę miasta twego kraju i zburzę wszystkie twoje twierdze.
Micheasza 5 11 Odejmę czarodziejstwa z twej ręki i wieszczbiarzy już w tobie nie będzie.
Micheasza 5 12 Wytracę spośród ciebie rzeźby twoje i stele i już nie będziesz oddawać pokłonu dziełom swoich rąk.
Micheasza 5 13 Powyrywam spośród ciebie twe aszery i wyniszczę twoje posągi.
Micheasza 5 14 Tak w gniewie i w uniesieniu dokonam pomsty nad narodami, które nie były posłuszne".

Micheasza 6  1 Słuchajcie, proszę, tego, co Jahwe powiedział: "Stań, prowadź spór wobec gór, niech słuchają pagórki twego głosu!"
Micheasza 6  2 Słuchajcie, góry, sporu Jahwe, nakłońcie uszu, posady ziemi! Oto Jahwe ma spór ze swym ludem i oskarżać będzie Izraela.
Micheasza 6  3 Ludu mój, cóżem ci uczynił? W czym ci się uprzykrzyłem? Odpowiedz Mi!
Micheasza 6  4 Otom cię wywiódł z ziemi egipskiej, z domu niewoli wybawiłem ciebie i posłałem przed obliczem twoim Mojżesza, Aarona i Miriam!
Micheasza 6  5 Ludu mój, wspomnij, proszę, co zamierzał Balak, król Moabu, a co mu odpowiedział Balaam, syn Beora? Co było od Szittim do Gilgal -żebyś poznał zbawcze dzieła Jahwe!
Micheasza 6  6 Z czym stanę przed Jahwe, i pokłonię się Bogu wysokiemu? Czy stanę przed Nim z ofiarą całopalną, z cielętami rocznymi?
Micheasza 6  7 Czy Jahwe się zadowoli tysiącami baranów, dziesiątkami tysięcy potoków oliwy? Czy trzeba, bym wydał pierworodnego mego za mój występek, owoc łona mego za grzech mojej duszy?
Micheasza 6  8 Powiedziano ci, człowiecze, co jest dobre. I czego żąda Jahwe od ciebie, jeśli nie pełnienia sprawiedliwości, umiłowania życzliwości i pokornego obcowania z Bogiem twoim?
Micheasza 6  9 Głos Jahwe woła do miasta: <A mądrością jest bać się imienia Twojego>: "Słuchajcie rózgi i Tego, co ją ustanowił.
Micheasza 6 10 Czy mogę znieść skarby nieprawości i efę szczupłą, przeklętą?
Micheasza 6 11 Czy usprawiedliwię szale niegodziwe, a w worku — fałszywe ciężarki,
Micheasza 6 12 przez które bogacze jego pełni są zdzierstwa, a mieszkańcy jego wypowiadają kłamstwa <i język w ich ustach jest zdradliwy>?
Micheasza 6 13 Ja sam więc zacząłem cię chłostać, pustoszyć ciebie za twoje grzechy.
Micheasza 6 14 Będziesz jadł, lecz się nie nasycisz, bo czczość będzie w twoich wnętrznościach. Będziesz unosił [mienie], lecz nie zdołasz ocalić, a co ocalisz, oddam pod miecz.
Micheasza 6 15 Będziesz siał, lecz żąć nie będziesz; będziesz wytłaczał oliwę, lecz oliwą się nie namaścisz; będziesz wyciskał moszcz, lecz nie będziesz pił wina.
Micheasza 6 16 Przestrzegałeś ustaw Omriego i wszelkich praktyk domu Achaba. Postępowaliście według ich rad, żebym cię oddał na spustoszenie, a mieszkańców [kraju] na pośmiewisko, żebyście ponieśli hańbę mego ludu".

Micheasza 7  1 Biada mi, żem się stał jak pokłosie w lecie, jak resztki po winobraniu: nie ma grona do zjedzenia ani wczesnej figi, której łaknę.
Micheasza 7  2 Wyginął z ziemi pobożny, prawego nie ma między ludźmi; wszyscy bez wyjątku na krew czyhają, jeden na drugiego sieć nastawia.
Micheasza 7  3 Do złego — choćby obu rękoma; do czynienia dobrze: książę żąda złota, sędzia podarunku; dostojnik według swego upodobania rozstrzyga i wspólnie sprawę wykręcają.
Micheasza 7  4 Najlepszy z nich jak cierń, najsprawiedliwszy z nich jak płot kolczasty. Dzień stróżów twoich, nawiedzenia twego nadszedł; teraz padnie na nich popłoch.
Micheasza 7  5 Nie ufajcie przyjacielowi, nie zawierzajcie powiernikowi, nawet przed tą, która spoczywa na twoim łonie, strzeż wrót ust swoich.
Micheasza 7  6 Bo syn znieważa ojca, córka powstaje na swoją matkę, synowa na swoją teściową: nieprzyjaciółmi człowieka są jego domownicy.
Micheasza 7  7 Ale ja wypatrywać będę Jahwe, wyczekiwać na Boga zbawienia mojego: Bóg mój mnie wysłucha.
Micheasza 7  8 Nie wesel się nade mną, nieprzyjaciółko moja; choć upadłem, powstanę, choć siedzę w ciemnościach, Jahwe jest światłością moją.
Micheasza 7  9 Gniew Jahwe muszę znieść, bom zgrzeszył przeciw Niemu, aż rozsądzi moją sprawę i przywróci mi prawo; wywiedzie mnie na światło, będę oglądał zbawcze Jego dzieła.
Micheasza 7 10 Gdy to ujrzy nieprzyjaciółka moja, wstydem się okryje, która mówiła do mnie: "Gdzie jest Jahwe, twój Bóg?" Oczy moje patrzeć będą na nią: teraz będzie zdeptana jak błoto uliczne.
Micheasza 7 11 Oto dzień odbudowy twych murów! W owym dniu granica [twoja] będzie sięgać daleko.
Micheasza 7 12 W owym dniu aż do ciebie przyjdą od Asyrii — aż po Egipt i do Tyru — aż po Rzekę, i od morza do morza, i od góry do góry.
Micheasza 7 13 Lecz ziemia będzie na spustoszenie z powodu jej mieszkańców, przez owoc ich postępków.
Micheasza 7 14 Paś lud Twój laską Twoją, trzodę dziedzictwa Twego; co mieszka samotnie w lesie — pośród ogrodów. Niech wypasają Baszan i Gilead jak za dawnych czasów.
Micheasza 7 15 Jak za dni Twego wyjścia z ziemi egipskiej ukaż nam dziwy!
Micheasza 7 16 Ujrzą przeto narody i będą zawstydzone mimo całej potęgi swojej; położą rękę na usta, uszy ich będą głuche.
Micheasza 7 17 Proch lizać będą jak wąż, jak płazy ziemi; wyjdą dygocąc z warowni swoich przed Boga naszego, Jahwe, drżeć i bać się będą przed Tobą.
Micheasza 7 18 Któryż Bóg podobny Tobie, który oddalasz nieprawość, odpuszczasz występek Reszcie dziedzictwa Twego? Nie żywi On gniewu na zawsze, bo upodobał sobie miłosierdzie.
Micheasza 7 19 Ulituje się znowu nad nami, zetrze nasze nieprawości i wrzuci w głębokości morskie wszystkie nasze grzechy.
Micheasza 7 20 Okażesz wierność Jakubowi, Abrahamowi łaskawość, co poprzysiągłeś przodkom naszym od najdawniejszych czasów.

Nahuma 1  1 Wyrok na Niniwę. Księga widzenia Nahuma z Elkosz.
Nahuma 1  2 Alef   Zazdrosnym i mszczącym się Bogiem jest Jahwe; (Nun) mścicielem jest Jahwe i Panem gniewu; Jahwe mści się nad swymi wrogami i gniewa się On na swoich nieprzyjaciół.
Nahuma 1  3 Jahwe cierpliwy, ale i potężny siłą; a oczyszczając — nikogo nie zostawia bez kary. Bet  Wśród burzy i wichru Jego droga, a chmury — pyłem nóg Jego.
Nahuma 1  4 Gimel  On gromi morze i On je wysusza, i wszystkie rzeki zamienia w pustynię. Dalet Omdlewa Baszan i Karmel i więdnie kwiat Libanu.
Nahuma 1  5 He   Przed Nim drżą góry i pagórki się rozpływają; Waw a ziemia trzęsie się od Jego oblicza — i ląd, i wszyscy jego mieszkańcy.
Nahuma 1  6 Zain  Któż się ostoi przed Jego zagniewaniem i kto wytrzyma Jego zapalczywość? Chet  Gniew Jego wylewa się jak ogień; i rozpadają się przed Nim skały.
Nahuma 1  7 Tet  Dobry jest Jahwe — On obroną w dniu niedoli; Jod  zna tych, którzy Mu ufają.
Nahuma 1  8 Kaf  Ale przez spotęgowany wylew zniszczy On jej miejsce. I wrogów swoich będzie ścigał ciemnością.
Nahuma 1  9 Mem 9  Cóż — knujecie zło przeciw Jahwe? On sprawi zagładę.  Lamed 9c  Po raz wtóry nie powstanie ucisk...
Nahuma 1 10 Samek  Bo jak ciernie razem splecione i jak pijacy winem upojeni, jak wyschłe rżysko będą wyniszczeni.
Nahuma 1 11 Ain   Z ciebie wyszedł ten, który umyślił zło przeciwko Jahwe, planujący nikczemne zamiary.
Nahuma 1 12 Tak mówi Jahwe: Chociaż nienaruszeni są i tak liczni, będą jednak wytępieni i zginą. I ciebie upokorzyłem — nie upokorzę cię więcej.
Nahuma 1 13 A teraz złamię jego jarzmo, które jest na tobie, i porozrywam twe więzy.
Nahuma 1 14 I Jahwe rozkazał przeciw tobie: Imię twoje nie będzie już miało potomstwa, z domu boga twego usunę rzeźby i odlewy, uczynię ci grób, boś nikczemny.
Nahuma 1 15 [BT 2:1]  Oto na górach stopy zwiastuna, ogłaszającego pokój. Święć, Judo, twe uroczystości, wypełniaj twe śluby, bo nie przejdzie już więcej po tobie nikczemnik, całkowicie został zgładzony.

Nahuma 2  1 [BT 2:3] Bo przywrócił Jahwe świetność Jakuba, jak świetność Izraela, ponieważ łupieżcy ich splądrowali i wyniszczyli ich latorośle.
Nahuma 2  2 [BT 2:2] Pogromca nadciąga przeciwko tobie. Strzeż twierdzy; nadzoruj drogę, wzmocnij biodra, rozwiń jak najbardziej siłę.
Nahuma 2  3 [BT 2:4] Tarcze jego bohaterów lśnią czerwienią, wojownicy w szkarłat ubrani; ogniem stali iskrzą się wozy, w dniu jego przygotowania; a włócznie ich się poruszają.
Nahuma 2  4 [BT 2:5] Po gościńcach szaleją rydwany, przewracają się na błoniach; widok ich niby pochodnie — przejeżdżają jak błyskawice.
Nahuma 2  5 [BT 2:6]  Zwołuje on swoich wojowników; potknęli się w swoim pochodzie: spieszą do jej murów, lecz przygotowano już dach oblężniczy.
Nahuma 2  6 [BT 2:7]  Śluzy rzeczne się otworzyły, a pałac jest przerażony.
Nahuma 2  7 [BT 2:8] I władczyni obnażona będzie — uprowadzona, gdy niewolnice jej wzdychając żałośnie jakby głosem gołębic — biją się w piersi.
Nahuma 2  8 [BT 2:9]  I stała się Niniwa jak zbiorowisko wód — wody jej się rozpływają. "Zatrzymajcie się, zatrzymajcie!" Lecz nikt się nie odwraca.
Nahuma 2  9 [BT 2:10] Rozchwyćcie srebro, rozchwyćcie złoto, bo nie ma końca ten zasób... nadmiar wszelkich kosztowności.
Nahuma 2 10 [BT 2:11] Pustkowie i bezludzie, i zniszczenie, i serce omdlewające, i chwiejące się kolana, i skurcz we wszystkich biodrach; a twarze wszystkich utraciły krasę.
Nahuma 2 11 [BT 2:122 Gdzież [teraz] jaskinia lwów i owo żerowisko lwiątek, gdzie chodził lew, lwica i szczenię lwie, a nie było, kto by przeszkodził?
Nahuma 2 12 [BT 2:13]  Lew dosyć rozszarpał [ofiar] dla swoich szczeniąt i nadusił dla swoich lwic, i wypełnił zdobyczą swe nory, a legowiska swoje grabieżą.
Nahuma 2 13 [BT 2:14] "Oto Ja przeciw tobie — wyrocznia Jahwe Zastępów — i puszczę z dymem twe rydwany, a lwiątka twoje miecz pochłonie, i wykorzenię z ziemi twój łup, i nie będzie więcej słychać głosu twoich posłów".

Nahuma 3  1 Biada miastu krwawemu, całe kłamliwe i grabieży pełne, a nie ustaje rabunek.
Nahuma 3  2 Trzask biczów i głos turkotu kół, i konie galopujące, i szybko jadące rydwany.
Nahuma 3  3 Jeźdźcy szturmujący i połysk mieczy, i lśnienie oszczepów. I mnóstwo poległych, i moc trupów, i bez końca ciał martwych ... tak że o zwłoki ich się potykają.
Nahuma 3  4 Skutkiem mnóstwa nierządów ladacznicy pełnej wdzięku, władczyni czarów, która uwodziła narody swymi nierządami, a plemiona czarami swoimi.
Nahuma 3  5 "Oto Ja przeciw tobie — wyrocznia Jahwe Zastępów — i podniosę twe szaty na oblicze twoje, i ukażę narodom twą nagość, a królestwom twą sromotę.
Nahuma 3  6 I rzucę na ciebie obrzydliwości, i zelżę ciebie, i wystawię cię na widowisko".
Nahuma 3  7 I każdy, kto cię ujrzy, oddali się od ciebie, i zawoła: "Spustoszona Niniwa!" Któż ulituje się nad nią? Skąd mam szukać pocieszycieli dla ciebie?
Nahuma 3  8 Czyżeś lepsza niż No-Amon, które osiadło między rzekami — wody dokoła niego — a wałem jego było morze i wody jego murem.
Nahuma 3  9 Kusz był jego siłą i Egipt; i nie miało ono granic. Put i Libijczycy nieśli ci pomoc.
Nahuma 3 10 Lecz i ono w niewolę poszło — na wygnanie ; nawet niemowlęta jego roztrzaskiwano na rogach wszystkich ulic; o jego zaś najznakomitszych rzucano losy i wszystkich jego dostojników zakuto w kajdany.
Nahuma 3 11 Także i ty upojona będziesz i zamroczona; również ty będziesz szukała ochrony przed wrogiem.
Nahuma 3 12 Wszystkie warownie twoje — to drzewa figowe z wczesnymi owocami; gdy się je potrząśnie, wpadną do ust spożywającego.
Nahuma 3 13 Oto lud twój: kobiety pośród ciebie; nieprzyjaciołom twoim staną otworem bramy twego kraju; ogień strawi twoje zawory.
Nahuma 3 14 Naczerp wody na czas twojego oblężenia. Umocnij twoje szańce. Wejdź w błoto i ugniataj glinę; weź formę ceglaną.
Nahuma 3 15 Tam pochłonie cię ogień, wytnie cię miecz, pożre cię jak szarańcza; rozmnóż się jak chrząszcz, rozmnóż się jak konik polny.
Nahuma 3 16 Rozmnożyłaś swoich kupców ponad gwiazdy niebios; szarańcza wykluje się z oprzędu i uleci.
Nahuma 3 17 Stróże twoi jak szarańcza, a twoi urzędnicy jak mnóstwo koników polnych, które osiadają na murach w czasie zimna; wschodzi słońce, a odlatują, i nie wiadomo, gdzie ich miejsce.
Nahuma 3 18 Drzemią pasterze twoi, <królu asyryjski>; zasnęli twoi mocarze — lud twój rozproszył się po górach, i nie ma, kto by [go] zgromadził.
Nahuma 3 19 Nie ma ukojenia dla klęski twojej, nieuleczalna jest twoja rana. Wszyscy, którzy usłyszą wieść o tobie, w dłonie klaskać będą nad tobą: bo na kogóż nie przychodziła wciąż twoja niegodziwość?

Habakuka 1  1 Widzenie wieszcze proroka Habakuka.
Habakuka 1  2 Dokądże, Jahwe, wzywać Cię będę — a Ty nie wysłuchujesz? Wołać będę ku Tobie: Krzywda [mi się dzieje]! — a Ty nie pomagasz?
Habakuka 1  3 Czemu każesz mi patrzeć na nieprawość i na zło spoglądasz bezczynnie? Oto ucisk i przemoc przede mną, powstają spory, wybuchają waśnie.
Habakuka 1  4 Tak więc straciła Tora moc swoją, sprawiedliwego sądu już nie ma; bezbożny bowiem gnębi uczciwego, dlatego wyrok sądowy ulega wypaczeniu.
Habakuka 1  5 Spójrzcie na ludy wokoło, a patrzcie pełni zdumienia i trwogi: gdyż dokonuję za dni waszych dzieła — nie dacie wiary, gdy wieść o nim przyjdzie.
Habakuka 1  6 Oto powołam Chaldejczyków, lud dziki a gwałtowny; który przemierza ziemie rozległe, aby zagarnąć siedziby nie swoje.
Habakuka 1  7 Trwogę budzi ten naród, dla niego przemoc jest prawem.
Habakuka 1  8 Jego konie są bardziej rącze niż pantery, bardziej drapieżne niż wilki wieczorem; jeźdźcy ich w pędzie gonią za łupem, zbliżają się szybko z daleka, spadając na żer niby orzeł.
Habakuka 1  9 Wszyscy ci idą pełni żądzy mordu, a ich spojrzenia są jak wiatr palący. Gromadzą jeńców niby ziarna piasku.
Habakuka 1 10 Królowie są dla nich przedmiotem szyderstwa, a pośmiewiskiem stają się władcy; twierdze zaś wszystkie to dla nich igraszka, sypią szańce i biorą je szturmem.
Habakuka 1 11 Potem zawraca [jak] wiatr i odchodzi: przestępcą jest ten, kto ubóstwia swą siłę.
Habakuka 1 12 Czyż nie jesteś odwieczny, o Jahwe, Boże mój, Święty? — Przecież nie pomrzemy! Na sąd go przeznaczyłeś, o Jahwe, Skało moja, zachowałeś dla wymiaru kary.
Habakuka 1 13 Zbyt czyste oczy Twoje, by na zło patrzyły, a nieprawości pochwalać nie możesz. Czemu jednak spoglądasz na ludzi zdradliwych i milczysz, gdy bezbożny połyka uczciwszego <od siebie>?
Habakuka 1 14 Obchodzi się z ludźmi jak z rybami morskimi, jak z gromadą zwierzątek naziemnych, którą nikt nie rządzi.
Habakuka 1 15 Wszystkich łowi na wędkę, zagarnia swoim niewodem albo w sieci gromadzi — krzycząc przy tym z radości.
Habakuka 1 16 Przeto ofiarę składa swojej sieci, pali kadzidło niewodowi swemu, bo przez nie zdobył sobie łup bogaty, a pożywienie jego stało się obfite.
Habakuka 1 17 Ciągle na nowo zarzuca swe sieci, mordując ludy bez litości.

Habakuka 2  1 Na moich czatach stać będę, udam się na miejsce czuwania, śledząc pilnie, by poznać, co przemówi do mnie, jaką odpowiedź da na moją skargę.
Habakuka 2  2 I odpowiedział Jahwe tymi słowami: Zapisz widzenie, na tablicach wyryj, by można było łatwo je odczytać.
Habakuka 2  3 Jest to widzenie na czas oznaczony, lecz wypełnienie jego niechybnie nastąpi; a jeśli się opóźnia, ty go oczekuj, bo w krótkim czasie przyjdzie niezawodnie.
Habakuka 2  4 Oto zginie ten, co jest ducha nieprawego, a sprawiedliwy żyć będzie dzięki swej wierności.
Habakuka 2  5 <...> Człowiek zaś, który pychą jest nadęty, traci rozsądek i spokój; gardziel szeroko rozwiera jak Szeol i jak śmierć nigdy nie jest nasycony; choć zebrał ludy wszystkie wokół siebie, wszystkie narody przy sobie połączył.
Habakuka 2  6 Czyż nie wezmą go one za przedmiot szyderstwa, ułożą na niego piosenki i wiersze? Powiedzą: "Biada temu, co mienie cudze zabiera <...> i obciąża się zastawem zbyt wielkim!"
Habakuka 2  7 Czyż nie powstaną nagle wierzyciele twoi i nie obudzą się twoi dręczyciele — a ty się staniesz ich łupem?
Habakuka 2  8 Ponieważ złupiłeś liczne narody, złupią i ciebie pozostałe ludy; z powodu rozlewu krwi ludzkiej i gwałtów dokonanych w kraju przeciwko miastu i jego mieszkańcom.
Habakuka 2  9 Biada ciągnącemu dla domu swego zysk nieprawy, aby zbudować wysoko swe gniazdo i tym sposobem uniknąć nieszczęścia!
Habakuka 2 10 Postanowiłeś na hańbę swojemu domowi — wytracić liczne narody, przeciw życiu własnemu tym grzesząc.
Habakuka 2 11 Kamień ze ściany zawoła, a belka budowy mu zawtóruje.
Habakuka 2 12 Biada temu, co miasto na krwi przelanej buduje, a gród umacnia nieprawością!
Habakuka 2 13 Czyż nie jest to wolą Jahwe Zastępów, że ludy dla ognia pracują i darmo się trudzą narody?
Habakuka 2 14 Albowiem kraj się napełni znajomością chwały Jahwe, jak wody napełniają morze.
Habakuka 2 15 Biada temu, co zmusza bliźniego do picia, pucharem swego jadu go upaja, by się przyglądać jego nagości!
Habakuka 2 16 Nasyciłeś się hańbą, nie chwałą, upij się sam i pokaż swe nieobrzezanie; bo ciebie dosięgnie kielich [podany] przez prawicę Jahwe, a wstyd pokryje całą twoją sławę.
Habakuka 2 17 Spadnie na ciebie krzywda Libanu, rzeź zwierząt napełni cię strachem: z powodu rozlewu krwi ludzkiej i gwałtów dokonanych w kraju przeciwko miastu i jego mieszkańcom.
Habakuka 2 18 * Biada temu, co mówi: "Obudź się!" do drzewa, i — "Podnieś się!" — do niemego głazu! Okryte one złotem i srebrem, lecz ducha wcale w nich nie ma.
Habakuka 2 19 Cóż może posąg, który rzeźbiarz czyni, obraz z metalu, fałszywa wyrocznia — że w nich to twórca nadzieję pokłada, gdy wykonuje swoje nieme bogi.
Habakuka 2 20 Lecz Jahwe mieszka w świętym domu swoim, niechaj zamilknie przed Nim cała ziemia.

Habakuka 3  1 Modlitwa błagalna proroka Habakuka, na wzór lamentacji.
Habakuka 3  2 Usłyszałem, o Jahwe, Twoje orędzie, zobaczyłem, o Jahwe, Twe dzieło. Gdy czas nadejdzie, niech ono odżyje, gdy czas nadejdzie, pozwól nam je poznać, w zapale gniewu pomnij na swą litość!
Habakuka 3  3 Bóg przychodzi z Temanu, Święty z góry Paran. <Sela> Majestat Jego okrywa niebiosa, a ziemia pełna jest Jego chwały.
Habakuka 3  4 Wspaniałość Jego podobna do światła, promienie z rąk Mu tryskają, w nich to ukryta moc Jego.
Habakuka 3  5 Zaraza idzie przed Jego obliczem, w ślad za Nim gorączka śmiertelna.
Habakuka 3  6 Gdy występuje, trzęsie się ziemia i drżą narody pod Jego spojrzeniem; rozpadają się góry prastare, uniżają pagórki odwieczne, te ścieżki Jego od pradawnych czasów.
Habakuka 3  7 Widzę klęską dotknięte mieszkania Kuszanu, chwiejące się namioty ziemi Madian.
Habakuka 3  8 Czy na rzeki gniewa się Jahwe? Czy na rzeki [wybuchł] gniew Twój? Czy na morze — Twoja zapalczywość, że wsiadasz na swoje konie, na swoje rydwany zwycięskie?
Habakuka 3  9 Łuk Twój obnażony, a kołczan pełen strzał, Sela dla rzek otwierasz ziemię.
Habakuka 3 10 Na widok Twój trzęsą się góry, ulewa deszczu runęła, otchłań głos swój podniosła, wysoko podniosło swe ręce
Habakuka 3 11 słońce. Księżyc stanął na swoim miejscu z powodu blasku lecących Twych strzał i jasności lśnienia Twej dzidy.
Habakuka 3 12 Rozgniewany kroczysz po ziemi, w zapalczywości swej depczesz narody.
Habakuka 3 13 Wyszedłeś na ocalenie swego ludu, na wybawienie Twego pomazańca. Zburzyłeś dom bezbożnego, odsłoniłeś fundament aż do nagiej skały. Sela
Habakuka 3 14 Przeszyłeś strzałami wodza ich wojska, które naciera, aby nas zgubić- radując się jak ten, co w ukryciu wyniszcza biednego.
Habakuka 3 15 W morze wdeptałeś jego konie, w kipiącą topiel wód mnogich.
Habakuka 3 16 Usłyszałem i serce moje struchlało, na głos ten zadrżały me wargi, przenikła trwoga me kości, kroki się moje zachwiały. W pokoju jednak wyglądam dnia utrapienia, który nadchodzi na lud. co nas gnębi.
Habakuka 3 17 Drzewo figowe wprawdzie nie rozwija pąków, nie dają plonu winnice, zawiódł owoc oliwek, a pola nie dają żywności, choć trzody owiec znikają z owczarni i nie ma wołów w zagrodach.
Habakuka 3 18 Ja mimo to w Jahwe będę się radować, weselić się będę w Bogu, moim Zbawicielu.
Habakuka 3 19 Jahwe Pan, moja siła, uczyni nogi moje podobne jelenim, wprowadzi mnie na wyżyny. Kierownikowi chóru. Na instrumenty strunowe*

Sofoniasza 1  1 Słowo Jahwe, które zostało skierowane do Sofoniasza, syna Kusziego, syna Gedaliasza, syna Amariasza, syna Ezechiasza, za dni Jozjasza, syna Amona, króla judzkiego.
Sofoniasza 1  2 Całkowicie usunę wszystko z powierzchni ziemi — wyrocznia Jahwe:
Sofoniasza 1  3 Usunę ludzi i bydło, usunę ptactwo powietrzne i ryby morskie, i zgorszenia wraz z bezbożnymi; i wytępię człowieka z oblicza ziemi — wyrocznia Jahwe.
Sofoniasza 1  4 I wyciągnę rękę przeciwko Judzie, i przeciw wszystkim mieszkańcom Jeruzalem; i wytępię z tego miejsca pozostałości Baala, i imiona sług bałwochwalczych wraz z kapłanami.
Sofoniasza 1  5 [Wytępię] także tych, którzy oddają pokłon na dachach wojsku niebieskiemu, i tych, którzy oddają pokłon, przysięgając na Jahwe i przysięgając [również] na Milkoma,
Sofoniasza 1  6 i tych, którzy się odwracają od Jahwe, i którzy Go nie szukają, i nie pytają o Niego.
Sofoniasza 1  7 Milczcie przed obliczem Pana Jahwe, gdyż blisko jest dzień Jahwe, bo już przygotował Jahwe ofiarę, poświęcił swoich zaproszonych.
Sofoniasza 1  8 W dniu zaś ofiary Jahwe ześlę karę na książąt i synów królewskich, i wszystkich, którzy się ubierają w szaty cudzoziemskie.
Sofoniasza 1  9 I w owym dniu ześlę karę na każdego, który butnie wstępuje na próg; na tych, którzy napełniają dom swego pana gwałtem i oszustwem.
Sofoniasza 1 10 I będzie owego dnia — wyrocznia Jahwe — głośne wołanie od Bramy Rybnej i lament z drugiej strony [miasta] oraz trzask wielki od strony pagórków.
Sofoniasza 1 11 Narzekajcie, mieszkańcy Moździerza, bo wytępiony będzie cały lud Kanaanu; wygładzeni zostaną wszyscy, którzy odważają srebro.
Sofoniasza 1 12 <Wówczas tak będzie>: przeszukam Jeruzalem z pochodniami, i ześlę karę na mężów zastygłych na swych drożdżach, którzy mówią w swych sercach: "Nie uczyni Jahwe dobrze i źle nie uczyni".
Sofoniasza 1 13 Majętność ich będzie łupem, a domy ich spustoszeniem, i zbudują domy, lecz nie będą mieszkali; zasadzą także winnice, ale nie będą pili z nich wina.
Sofoniasza 1 14 Blisko jest wielki dzień Jahwe, bliski i rychły on bardzo; głos dnia Jahwe okrutny; tam i mocarz zakrzyknie z rozpaczą.
Sofoniasza 1 15 Dzień ów będzie dniem gniewu, dniem ucisku i utrapienia, dniem ruiny i spustoszenia, dniem ciemności i mroku, dniem chmury i burzy,
Sofoniasza 1 16 dniem trąby i krzyku wojennego — przeciwko miastom obronnym i przeciw basztom wysokim.
Sofoniasza 1 17 I udręczę ludzi, że chodzić będą jak niewidomi, ponieważ zawinili przeciwko Jahwe; i krew ich jak kurz będzie rozpryskana, a ich szpik jak błoto.
Sofoniasza 1 18 Ani ich srebro, ani złoto nie zdoła ich ocalić w dniu gniewu Jahwe, gdyż ogień Jego zapalczywy strawi całą ziemię; bo dokona zagłady — zaiste strasznej — wszystkich mieszkańców ziemi.

Sofoniasza 2  1 Zbierzcie się! Zgromadźcie się! — narodzie bez wstydu —
Sofoniasza 2  2 pierwej nim zostaniecie odrzuceni jak plewa, co wnet ulatuje; zanim przyjdzie na was zapalczywość gniewu Jahwe, zanim przyjdzie na was dzień gniewu Jahwe.
Sofoniasza 2  3 Szukajcie Jahwe, wszyscy pokorni ziemi, którzy pełnicie Jego nakazy; szukajcie sprawiedliwości, szukajcie pokory, może się ukryjecie w dzień gniewu Jahwe.
Sofoniasza 2  4 Bo Gaza będzie opuszczona, Aszkelon zaś w pustynię się obróci, Aszdod w południe wypędzą i Ekron będzie zburzony.
Sofoniasza 2  5 Biada zamieszkującym wybrzeże morskie — narodowi Kreteńczyków! Słowo Jahwe przeciwko wam, Kanaanie, ziemio filistyńska: "Zniszczę cię przez brak mieszkańców".
Sofoniasza 2  6 I będzie wybrzeże morskie na pastwiska — legowiskiem pasterzy i [miejscem] na zagrody dla trzód.
Sofoniasza 2  7 Będzie także pas morski dla reszty z domu Judy: tam będą oni paśli swe stada, w domach Aszkelonu będą się wieczorem wylegiwali, bo nawiedzi ich Jahwe, ich Bóg, i odmieni ich los.
Sofoniasza 2  8 Słyszałem urąganie Moabu i bluźnierstwa synów Ammona, którymi lżyli mój lud i wywyższali się w swoich granicach.
Sofoniasza 2  9 Dlatego: Na moje życie — wyrocznia Jahwe Zastępów, Boga Izraela: Moab będzie jak Sodoma, a synowie Ammona jak Gomora: ziemią pokrzyw, usypiskiem soli i pustynią na wieki. Reszta ludu mego rozchwyci ich łupy, a pozostali z mego narodu przejmą ich posiadłości.
Sofoniasza 2 10 To ich spotka za ich pychę, lżyli bowiem i wynosili się ponad lud Jahwe Zastępów.
Sofoniasza 2 11 Strasznym dla nich okaże się Jahwe, bo sprawi, że znikną wszystkie bóstwa ziemi, i będą Mu oddawać pokłon: każdy z miejsca swego, wszystkie pogańskie wybrzeża.
Sofoniasza 2 12 Także wy, Kuszyci, moim mieczem pobici będziecie.
Sofoniasza 2 13 I wyciągnie rękę na północ, i zniszczy Asyrię, i obróci Niniwę w pustkowie, w suchy step, jak pustynię.
Sofoniasza 2 14 I będą się wylegiwać w obrębie jej stada wszelkie rodzaje zwierząt: tak pelikan, jak jeż zanocują na głowicach jej kolumn. Sowa zaświszcze w otworze okna, a kruk będzie na progu, bo cedrowe obicie zostanie zerwane.
Sofoniasza 2 15 Oto wrzaskliwe miasto, które bezpiecznie mieszkało, które mówiło w swym sercu: "Ja, i nikt więcej!" Jakże stało się pustkowiem, legowiskiem dzikich zwierząt? Każdy, kto obok niego przechodzić będzie, zagwiżdże i ręką potrząśnie.

Sofoniasza 3  1 Biada buntowniczemu i splugawionemu miastu, co stosuje ucisk!
Sofoniasza 3  2 Nie słucha głosu i nie przyjmuje ostrzeżenia, nie ufa Jahwe i nie przybliża się do swego Boga.
Sofoniasza 3  3 Jego książęta są pośród niego lwami ryczącymi, sędziowie jego — wilkami wieczorem, które nic do rana nie pozostawiają.
Sofoniasza 3  4 Prorocy jego są lekkomyślni — mężowie wiarołomni, jego kapłani zbezcześcili świętość — pogwałcili Prawo.
Sofoniasza 3  5 Jahwe sprawiedliwy jest pośród niego, nie czyni niesprawiedliwości... Każdego rana wydaje wyrok, nie zawodzi, skoro świta.
Sofoniasza 3  6 Wytraciłem narody, ich twierdze są zniszczone, spustoszyłem ich ulice, tak że nie ma przechodnia; ogołocone są ich miasta, tak że nie ma nikogo, nie ma mieszkańca.
Sofoniasza 3  7 Mówiłem: "Bój się Mnie jednak, przyjmij pouczenie! A tak nie zniknie sprzed jej oczu wszystko to, za co ją ukarałem". Ale oni się pospieszyli znieprawić wszystkie swoje czyny.
Sofoniasza 3  8 Przeto oczekujcie na Mnie — wyrocznia Jahwe — w dniu, gdy powstanę jako oskarżyciel, bo postanowiłem zgromadzić narody, zebrać królestwa, aby wylać na nie moje oburzenie, cały mój gniew zapalczywy, bo ogień mej żarliwości pochłonie całą ziemię.
Sofoniasza 3  9 Wtedy bowiem przywrócę narodom wargi czyste, aby wszyscy wzywali imienia Jahwe i służyli Mu jednomyślnie.
Sofoniasza 3 10 Z tamtej strony rzek Kusz wielbiciele moi, Córa z moimi rozproszonymi, przyniosą Mi dar.
Sofoniasza 3 11 W dniu tym nie będziesz się wstydzić wszystkich twoich uczynków, przez które dopuściłaś się względem Mnie niewierności; usunę bowiem wtedy spośród ciebie pysznych samochwalców twoich i nie będziesz się więcej wywyższać na świętej mej górze.
Sofoniasza 3 12 I zostawię pośród ciebie lud pokorny i biedny, a szukać będą schronienia w imieniu Jahwe.
Sofoniasza 3 13 Reszta Izraela nie będzie czynić nieprawości ani mówić kłamstwa. I nie znajdzie się w ich ustach zwodniczy język, gdy paść się będą i wylegiwać, a nie będzie nikogo, kto by [ich] przestraszył.
Sofoniasza 3 14 Wyśpiewuj, Córo Syjońska! Podnieś radosny okrzyk, Izraelu! Ciesz się i wesel z całego serca, Córo Jeruzalem!
Sofoniasza 3 15 Oddalił Jahwe wyroki na ciebie, usunął twego nieprzyjaciela: król Izraela, Jahwe, jest pośród ciebie, nie będziesz już bała się złego.
Sofoniasza 3 16 Owego dnia powiedzą Jerozolimie: "Nie bój się, Syjonie! Niech nie słabną twe ręce!"
Sofoniasza 3 17 Jahwe, twój Bóg, Mocarz pośród ciebie, On zbawi, uniesie się weselem nad tobą, odnowi swą miłość, wzniesie okrzyk radości,
Sofoniasza 3 18 <jak w dniu uroczystego święta>. Zabiorę od ciebie niedolę, abyś już nie nosiła brzemienia zniewagi.
Sofoniasza 3 19 Oto uczynię [wtedy] koniec wszystkim, którzy cię ujarzmiali, a zachowam chromych i wygnanych zgromadzę; i zgotuję z nich chwałę i sławę po wszystkiej ziemi, gdzie doznawali zawstydzenia.
Sofoniasza 3 20 W owym czasie was przywiodę, w czasie, gdy was zgromadzę; albowiem dam wam imię i chwałę u wszystkich narodów ziemi, gdy odmienię wasz los na waszych oczach — mówi Jahwe.

Aggeusza 1  1 W drugim roku [rządów] króla Dariusza, w pierwszym dniu szóstego miesiąca Jahwe skierował te słowa przez proroka Aggeusza do Zorobabela, syna Szealtiela, namiestnika Judy, i do arcykapłana Jozuego, syna Josadaka:
Aggeusza 1  2 "Tak mówi Jahwe Zastępów: Ten lud powiada: "Jeszcze nie nadszedł czas, aby odbudowywać dom Jahwe!
Aggeusza 1  3 <Wówczas Jahwe skierował te słowa przez proroka Aggeusza>:
Aggeusza 1  4 Czy to jest czas stosowny dla was, by spoczywać w domach wyłożonych płytami, podczas gdy ten dom leży w gruzach?
Aggeusza 1  5 Teraz więc tak mówi Jahwe Zastępów: Rozważcie tylko, jak się wam wiedzie!
Aggeusza 1  6 Siejecie wiele, lecz plon macie lichy; przyjmujecie pokarm, lecz nie ma go do sytości; pijecie, lecz nie gasicie pragnienia; okrywacie się, lecz się nie rozgrzewacie; ten, kto pracuje, aby zarobić, pracuje [odkładając] do dziurawego mieszka!
Aggeusza 1  7 a Tak mówi Jahwe Zastępów: 7b  Rozważcie tylko, jak się wam wiedzie!
Aggeusza 1  8 Wyjdźcie w góry i sprowadźcie drewno, a budujcie ten dom, bym sobie w nim upodobał i doznał czci — mówi Jahwe.
Aggeusza 1  9 Wyglądaliście wiele, a oto macie mało, a kiedy [i to niewiele] znieśliście do domu, Ja to rozproszyłem! Dlaczego tak się dzieje? Wyrocznia Jahwe Zastępów: Z powodu mego domu, który leży w gruzach, podczas gdy każdy z was pilnie się troszczy o swój własny dom.
Aggeusza 1 10 Dlatego niebiosa nad wami zatrzymały rosę, a ziemia nie dała swego urodzaju.
Aggeusza 1 11 Ja sprowadziłem bowiem suszę na ziemię i na góry, na pszenicę, na winne krzewy i na oliwki — na wszystko, cokolwiek może wydać rola, na ludzi i na bydło, i na wszelką pracę rąk".
Aggeusza 1 12 Zorobabel, syn Szealtiela, i arcykapłan Jozue, syn Josadaka, a także cała Reszta ludu usłyszeli wówczas głos swego Boga, Jahwe, i słowa proroka Aggeusza — jako że wysłał go ich Bóg, Jahwe — i lud przejął się lękiem przed Jahwe.
Aggeusza 1 13 Aggeusz zaś, wysłannik Jahwe, pełniąc to poselstwo Jahwe, przemówił do ludu tymi słowami: "Ja jestem z wami! — wyrocznia Jahwe".
Aggeusza 1 14 Pobudził więc Jahwe ducha Zorobabela, syna Szealtiela, namiestnika Judy, i ducha arcykapłana Jozuego, syna Josadaka, a także ducha całej Reszty  ludu: przyszli więc i wzięli się do pracy przy domu swego Boga, Jahwe Zastępów,
Aggeusza 1 15 dnia dwudziestego czwartego szóstego miesiąca, w drugim roku [rządów] króla Dariusza.

Aggeusza 2  1 Dnia dwudziestego pierwszego siódmego miesiąca Jahwe skierował te słowa do proroka Aggeusza:
Aggeusza 2  2 "Powiedzże to Zorobabelowi, synowi Szealtiela, namiestnikowi Judy, i arcykapłanowi Jozuemu, synowi Josadaka, a także Reszcie ludu:
Aggeusza 2  3 Czy jest między wami ktoś, co widział ten dom w jego dawnej chwale? A jak się on wam teraz przedstawia? Czyż nie wydaje się wam, jakby go w ogóle nie było?
Aggeusza 2  4 Teraz jednak nabierz ducha, Zorobabelu — wyrocznia Jahwe — nabierz ducha, arcykapłanie Jozue, synu Josadaka, nabierz też ducha cały ludu ziemi — wyrocznia Jahwe. Do pracy! Bo Ja jestem z wami, wyrocznia Jahwe Zastępów.
Aggeusza 2  5 Według przymierza, które zawarłem z wami, gdyście wyszli z Egiptu, duch mój stale przebywa pośród was; nie lękajcie się!
Aggeusza 2  6 Bo tak mówi Jahwe Zastępów: Jeszcze raz, [a jest to] jedna chwila, a Ja poruszę niebiosa i ziemię, morze i ląd!
Aggeusza 2  7 Poruszę wszystkie narody, tak że zbiorą się kosztowności wszystkich narodów, i napełnię chwałą ten dom, mówi Jahwe Zastępów.
Aggeusza 2  8 Do Mnie należy srebro i do Mnie złoto — wyrocznia Jahwe Zastępów.
Aggeusza 2  9 Przyszła chwała tego domu będzie większa od dawnej, mówi Jahwe Zastępów; na tym to miejscu udzielę pokoju" — wyrocznia Jahwe Zastępów.
Aggeusza 2 10 Dnia dwudziestego czwartego dziewiątego [miesiąca], w drugim roku [rządów] Dariusza Jahwe skierował te słowa do proroka Aggeusza:
Aggeusza 2 11 "Tak mówi Jahwe Zastępów: Zapytaj no kapłanów o rozstrzygnięcie takiej kwestii:
Aggeusza 2 12 Gdyby ktoś zawinął poświęcone mięso w róg swej szaty i dotknął tą szatą chleba albo gotowanej strawy, albo wina czy oliwy, albo w ogóle jakiegoś pokarmu, czy wówczas on stanie się poświęcony?" Na to kapłani odrzekli: "Nie!"
Aggeusza 2 13 Aggeusz więc pytał dalej: "Gdyby ktoś zanieczyszczony przez zmarłego dotknął się którejś z tych rzeczy, czy będzie zanieczyszczona?" Na to kapłani odrzekli: "Tak!"
Aggeusza 2 14 Aggeusz zaś tak ciągnął dalej: "Tak to jest i z tym ludem, tak z tym narodem przed moim obliczem — wyrocznia Jahwe. Tak też jest z każdym dziełem ich rąk; nawet i to, co składają tam w ofierze, jest nieczyste!
Aggeusza 2 15 Rozważcie tylko czasy obecne i minione. Zanim ułożono kamień na kamieniu w świątyni Jahwe,
Aggeusza 2 16 jak się wam wiodło? Gdy się przyszło do stogu o dwudziestu [miarach], było tam tylko dziesięć. Gdy się przyszło do tłoczni, by wytłoczyć pięćdziesiąt [miar], było ich tylko dwadzieścia.
Aggeusza 2 17 To Ja dotknąłem was zwarzeniem zbóż od gorąca, posuchą i gradem, [dotknąłem] wszelkie dzieło waszych rąk, a [jednak] nie było między wami [nawracających się] do Mnie!- wyrocznia Jahwe.
Aggeusza 2 18 <Rozważcie tylko czasy obecne i przeszłe, od dnia dwudziestego czwartego [miesiąca] dziewiątego do dnia, w którym położono [fundamenty] pod świątynię Jahwe. Rozważcie tylko!>
Aggeusza 2 19 Czy nasienie jest jeszcze w spichlerzu? [Nie!] Ale ani winorośl, ani drzewo figowe, ani drzewo granatu, ani oliwka nie przyniosły jeszcze owocu. Od tego dnia Ja będę wam błogosławił!"
Aggeusza 2 20 Po raz drugi Jahwe skierował te słowa do Aggeusza dnia dwudziestego czwartego [tego] miesiąca:
Aggeusza 2 21 "Powiedz to namiestnikowi Judy Zorobabelowi: Ja poruszę niebiosa i ziemię,
Aggeusza 2 22 przewrócę trony królestw i pokruszę potęgę władczych narodów, przewrócę rydwan i jego woźnicę; padną konie i ich jeźdźcy, każdy polegnie od miecza swego brata.
Aggeusza 2 23 W tym dniu — wyrocznia Jahwe Zastępów — wezmę ciebie, sługo mój, Zorobabelu, synu Szealtiela — wyrocznia Jahwe — i uczynię z ciebie jakby sygnet, bo sobie upodobałem w tobie" — wyrocznia Jahwe Zastępów.

Zachariasza 1  1 Ósmego miesiąca, w drugim roku panowania Dariusza, Jahwe skierował to słowo do proroka Zachariasza, syna Berekiasza, syna Iddo:
Zachariasza 1  2 "Jahwe był bardzo zagniewany na waszych przodków.
Zachariasza 1  3 Powiedz im więc: Tak mówi Jahwe Zastępów: Nawróćcie się do Mnie — wyrocznia Jahwe Zastępów — a Ja nawrócę się do was — mówi Jahwe Zastępów.
Zachariasza 1  4 Nie bądźcie jak wasi przodkowie, których napominali dawniejsi prorocy: "Porzućcie drogi złe i swoje złe czyny — wyrocznia Jahwe Zastępów. Ale oni nie usłuchali i zlekceważyli Mnie — mówi Jahwe.
Zachariasza 1  5 Gdzież są teraz wasi przodkowie? A może prorocy żyją wiecznie?
Zachariasza 1  6 A jednak czyż słowa moje i moje rozkazy, które wydałem sługom moim, prorokom, nie spełniły się na waszych przodkach? I nawracając się, przyznali: Jak zamierzył Jahwe Zastępów postąpić z nami stosownie do czynów i złości naszych — tak wobec nas postąpił".
Zachariasza 1  7 Dwudziestego czwartego dnia miesiąca jedenastego, czyli miesiąca Szebat, w drugim roku panowania Dariusza, Jahwe skierował to słowo do proroka Zachariasza, syna Berekiasza, syna Iddo.
Zachariasza 1  8 Miałem widzenie w nocy: Oto jakiś jeździec na koniu kasztanowatym stał wśród mirtów w dolinie, a za nim konie kasztanowate, kare i białe.
Zachariasza 1  9 Zapytałem: "Co to znaczy — panie mój?" Anioł, który mówił do mnie, odpowiedział: "Wyjaśnię ci ich znaczenie".
Zachariasza 1 10 W tej chwili odezwał się jeździec stojący wśród mirtów i odpowiedział tymi słowami: "To są ci, których Jahwe posłał, aby obiegli ziemię".
Zachariasza 1 11 Lecz oni sami zwrócili się do anioła Jahwe, który stał wśród mirtów, i oznajmili: "Przeszliśmy ziemię wzdłuż i wszerz — a oto wszędzie panuje pokój".
Zachariasza 1 12 Wtedy anioł Jahwe zapytał tymi słowami: "Jahwe Zastępów, czy długo jeszcze nie przebaczysz Jerozolimie i miastom Judy, na które gniewasz się już lat siedemdziesiąt?"
Zachariasza 1 13 W odpowiedzi danej aniołowi, który mówił do mnie, słowa Jahwe zabrzmiały zmiłowaniem i pociechą.
Zachariasza 1 14 Po czym anioł, który mówił do mnie, takie dał mi polecenie: "Rozgłaszaj, że tak powiedział Jahwe Zastępów: Darzę Jeruzalem i Syjon ogromną miłością,
Zachariasza 1 15 lecz gniew mój zaciążył nad narodami pysznymi, bo gdy Ja się gniewałem tylko trochę, one przesadziły w karaniu.
Zachariasza 1 16 Dlatego tak mówi Jahwe: Ze zmiłowaniem wracam do Jeruzalem, dom mój tam stanie znowu — wyrocznia Jahwe Zastępów — i sznur mierniczy będzie rozciągany w Jerozolimie.
Zachariasza 1 17 I to jeszcze głoś: Tak mówi Jahwe Zastępów: Miasta moje znowu zakwitną dobrobytem, Jahwe pocieszy Syjon i znowu wybierze sobie Jeruzalem".

Zachariasza 2  1 Później podniósłszy oczy patrzyłem. I oto zobaczyłem cztery rogi.
Zachariasza 2  2 "Co one oznaczają?" — zapytałem anioła, który mówił do mnie. A on odpowiedział: "To są rogi, które przygniotły Judę, <Izraela> i Jeruzalem".
Zachariasza 2  3 Następnie pokazał mi Jahwe czterech rzemieślników.
Zachariasza 2  4 A kiedy zapytałem: "Do jakiej pracy oni spieszą?" — odpowiedział: "Tamte rogi przygniotły Judę, tak iż nikt nie mógł podnieść głowy, ci zaś przyszli, aby napełnić je trwogą i strącić rogi narodów, które powstały przeciw ziemi judzkiej, aby ją zniszczyć".
Zachariasza 2  5 Później podniósłszy oczy patrzyłem. I oto zobaczyłem człowieka ze sznurem mierniczym w ręku.
Zachariasza 2  6 "Dokąd idziesz?" — zapytałem. A on rzekł: "Chcę przemierzyć Jerozolimę, aby poznać jej szerokość i długość".
Zachariasza 2  7 I wystąpił anioł, który do mnie mówił, a przed nim stanął inny anioł,
Zachariasza 2  8 któremu on nakazał: "Spiesz i powiedz temu młodzieńcowi: Jerozolima pozostanie bez murów, gdyż tak wiele ludzi i zwierząt w niej będzie.
Zachariasza 2  9 Ja będę dokoła niej murem ognistym — wyrocznia Jahwe — a chwała moja zamieszka pośród niej".
Zachariasza 2 10 "Biada, biada! Uciekajcie z kraju północy — wyrocznia Jahwe. Na cztery strony świata rozproszyłem was.
Zachariasza 2 11 Biada ci, chroń się, Syjonie, który jeszcze przebywasz w Babilonii!"
Zachariasza 2 12 Tak mówi Jahwe Zastępów, Przesławny do narodów, które was ograbiły: "Kto was dotyka, dotyka oka mojego.
Zachariasza 2 13 Już prawica moja nad nimi wyciągnięta i staną się łupem swoich niewolników, a wy poznacie, że Jahwe Zastępów mnie posłał.
Zachariasza 2 14 Ciesz się i raduj, Córo Syjonu, bo już idę i zamieszkam pośród ciebie — wyrocznia Jahwe.
Zachariasza 2 15 Wówczas liczne narody przyznają się do Jahwe i będą ludem Jego, i zamieszkają pośród ciebie, a ty poznasz, że Jahwe Zastępów mnie posłał do ciebie".
Zachariasza 2 16 Tak więc Jahwe zawładnie Judą jako swoim dziedzictwem w Ziemi Świętej i wybierze sobie znów Jeruzalem.
Zachariasza 2 17 Zamilknij, wszelkie ciało, przed obliczem Jahwe, bo już powstaje ze świętego miejsca swego.

Zachariasza 3  1 Potem [Jahwe] ukazał mi arcykapłana Jozuego, który stał przed aniołem Jahwe, a po jego prawicy stał szatan oskarżając go.
Zachariasza 3  2 [Anioł] Jahwe tak przemówił do szatana: "Jahwe zakazuje ci tego, szatanie, zakazuje ci tego Jahwe, który wybrał Jeruzalem. Czyż nie jest on niby głownia wyciągnięta z pożogi?"
Zachariasza 3  3 A Jozue, stojący przed aniołem, miał szaty brudne.
Zachariasza 3  4 I zwrócił się anioł do tych, którzy stali przed nim: "Zdejmijcie z niego brudne szaty". Do niego zaś rzekł: "Patrz — zdejmuję z ciebie twoją winę i przyodziewam cię szatą wspaniałą".
Zachariasza 3  5 I tak mówił jeszcze: "Włóżcie mu na głowę czysty zawój". I włożyli mu na głowę czysty zawój, i przyodziali go wspaniale. A działo się to w obecności anioła Jahwe.
Zachariasza 3  6 Po czym anioł Jahwe napomniał uroczyście Jozuego:
Zachariasza 3  7 "Tak mówi Jahwe Zastępów: Jeżeli wytrwasz na moich drogach, jeżeli wierny będziesz posłudze dla Mnie, uczynię cię przełożonym mojego domu i opiekunem moich przedsionków i policzę cię w poczet tych, którzy tutaj stoją.
Zachariasza 3  8 Arcykapłanie Jozue, słuchaj ty i twoi towarzysze, którzy są twoimi doradcami, gdyż przez tych mężów spełni się cudowna obietnica, albowiem ześlę sługę mego — Odrośl.
Zachariasza 3  9 Patrz — oto kamień, który kładę przed Jozuem: na tym kamieniu jest siedem oczu, Ja sam na nim wyrzeźbię napis i w jednym dniu zgładzę winę tego kraju — wyrocznia Jahwe Zastępów.
Zachariasza 3 10 W owym dniu — wyrocznia Jahwe Zastępów — będziecie się wzajemnie zapraszać, [by odpoczywać] w cieniu winnic i drzew figowych".

Zachariasza 4  1 Anioł, który mówił do mnie, zbudził mnie znowu, jak budzi się kogoś śpiącego.
Zachariasza 4  2 I zapytał mnie: "Co widzisz?" Odpowiedziałem: Widzę świecznik, cały ze złota, a u jego szczytu zbiornik, podtrzymujący siedem lamp, a każda lampa ma siedem palników.
Zachariasza 4  3 I dwie oliwki stoją, jedna z prawej strony, a druga z lewej strony zbiornika.
Zachariasza 4  4 Zapytałem anioła, który mówił do mnie: Co to wszystko znaczy, panie mój?
Zachariasza 4  5 Anioł, który do mnie mówił, odpowiedział: "Nie wiesz, co to wszystko znaczy?" Odrzekłem: Nie, panie mój.
Zachariasza 4  6 Przemówił więc do mnie tymi słowami: "To mówi Jahwe do Zorobabela: Nie siła, nie moc, ale Duch mój — tak mówi Jahwe Zastępów.
Zachariasza 4  7 Czymże ty jesteś, góro wysoka, dla Zorobabela? On położy kamień na szczycie, wśród radosnych okrzyków: "Dzięki, dzięki za nią!"
Zachariasza 4  8 Potem Jahwe skierował do mnie to słowo:
Zachariasza 4  9 "Ręce Zorobabela położyły fundamenty tego domu i jego ręce go dokończą. Po tym poznacie, że Jahwe Zastępów posłał mnie do was.
Zachariasza 4 10 Bo któż by lekceważył chwilę skromnego początku, skoro z radością patrzą na pion ołowiany w ręku Zorobabela. Siedem owych [lamp] to oczy Jahwe, które przypatrują się całej ziemi".
Zachariasza 4 11 I zwróciłem się do niego z takim zapytaniem: Co oznaczają te dwie oliwki z prawej i z lewej strony świecznika?
Zachariasza 4 12 Powtórnie tak go zapytałem: Co oznaczają te dwie gałązki oliwne, z których złotymi rurkami płynie złota oliwa?
Zachariasza 4 13 "Nie wiesz — odpowiedział mi — co one oznaczają?" Odrzekłem: Nie, panie mój.
Zachariasza 4 14 I wyjaśnił: "To są dwaj pomazańcy, którzy stoją przed Panem całego świata".

Zachariasza 5  1 Potem znowu podniósłszy oczy patrzyłem. I oto [ukazał się] zwój latający.
Zachariasza 5  2 I zapytał mnie [anioł]: "Co widzisz?" Odpowiedziałem: Widzę zwój, długości dwudziestu łokci i szerokości dziesięciu łokci, unoszący się w powietrzu.
Zachariasza 5  3 Wytłumaczył mi znowu: "To jest przekleństwo, które zawisło nad całym krajem. Według niego zostanie każdy złodziej i każdy krzywoprzysięzca stąd wytępiony.
Zachariasza 5  4 Pozwolę mu działać — wyrocznia Jahwe Zastępów — a spadnie na dom złodzieja i na dom tego, kto fałszywą przysięgą bezcześci moje imię, wtargnie do wnętrza i w zgliszcza zamieni przyciesie i mury".
Zachariasza 5  5 Potem ukazał się anioł, który mówił do mnie, i rzekł: "Podnieś oczy i popatrz na zbliżający się przedmiot".
Zachariasza 5  6 Zapytałem: Co to jest? Odpowiedział: "Zbliża się dzban". I dodał: "To zresztą można zobaczyć w każdym zakątku świata".
Zachariasza 5  7 Potem podniosła się ołowiana pokrywa i zobaczyłem we wnętrzu dzbana siedzącą kobietę.
Zachariasza 5  8 I rzekł: "To jest bezbożność" i zepchnął ją z powrotem do wnętrza dzbana, a otwór zakrył ołowianą płytą.
Zachariasza 5  9 Potem podniósłszy oczy patrzyłem. I oto zobaczyłem dwie kobiety. Zbliżały się na skrzydłach, rozpostartych na wietrze niby skrzydła bociana, i poniosły dzban wysoko między niebem a ziemią.
Zachariasza 5 10 Zwróciłem się do anioła, który do mnie mówił, z zapytaniem: Dokąd one poniosą ten dzban?
Zachariasza 5 11 Odpowiedział: "Do kraju Szinear, by tam zbudować dla niego mieszkanie. Tam go złożą na ustalonej dla niego podstawie".

Zachariasza 6  1 Potem znowu podniósłszy oczy patrzyłem. I oto [zobaczyłem] cztery rydwany wybiegające spomiędzy dwóch gór, a góry były miedziane.
Zachariasza 6  2 Pierwszy rydwan ciągnęły konie kasztanowate, drugi rydwan — konie kare,
Zachariasza 6  3 białe konie — rydwan trzeci, wreszcie czwarty — konie srokate, silne.
Zachariasza 6  4 Anioła zaś, który mówił do mnie, tak zapytałem: Co one oznaczają, panie mój?
Zachariasza 6  5 I dał mi taką odpowiedź: "To wyruszają cztery wichry nieba, które się stawiły przed Panem całej ziemi.
Zachariasza 6  6 Kare rumaki popędzą na północ, za nimi białe wyruszą, a srokate popędzą na południe".
Zachariasza 6  7 Silne rumaki wychodziły, niecierpliwie rwąc się do biegu, by okrążyć ziemię. I rozkazał: "Ruszajcie i obiegnijcie ziemię w krąg". I popędziły na krańce ziemi.
Zachariasza 6  8 Zawołał do mnie: "Patrz na te, które pędzą w kierunku północnym, one sprawią, że Duch mój spocznie w krainie Północy".
Zachariasza 6  9 Jahwe skierował do mnie słowa:
Zachariasza 6 10 "Zbierz [dary] od wygnańców: od Cheldaja, Tobiasza i Jedajasza — ludzi z wygnania. Udaj się więc dziś do domu Jozjasza, syna Sofoniasza, dokąd oni przybyli z Babilonii.
Zachariasza 6 11 Weź srebro i złoto, każ sporządzić koronę i uwieńcz nią głowę Jozuego, syna Josadaka, arcykapłana.
Zachariasza 6 12 Powiedz mu tak: Tak mówi Jahwe Zastępów: Przyjdzie mąż, a imię jego Odrośl. Na miejscu swoim wyrośnie i zbuduje świątynię Jahwe.
Zachariasza 6 13 On zbuduje świątynię Jahwe i będzie nosił odznaki majestatu. Jako panujący zasiądzie na tronie swoim. A kapłan również zasiądzie na swoim tronie. Zgoda i jednomyślność połączy obydwóch".
Zachariasza 6 14 Korona niech będzie w świątyni Jahwe pamiątką i znakiem łaski dla Cheldaja, Tobiasza, Jedajasza i dla synów Sofoniasza.
Zachariasza 6 15 Z dalekich stron przybędą ludzie i będą budować świątynię Jahwe, i przekonacie się, że Jahwe Zastępów posłał mnie do was. A spełni się to, jeżeli pilnie słuchać będziecie głosu Boga waszego, Jahwe.

Zachariasza 7  1 W czwartym roku panowania króla Dariusza, czwartego dnia miesiąca dziesiątego, czyli Kislew, Jahwe skierował słowo do Zachariasza.
Zachariasza 7  2 Z Betel posłano Sar-Esera i Regem-Meleka z ich ludźmi, aby przebłagać Jahwe,
Zachariasza 7  3 a kapłanów ze świątyni Jahwe Zastępów oraz proroków zapytać: "Czy w piątym miesiącu powinienem trwać w smutku i postach, jak to czyniłem dotychczas, od wielu lat?"
Zachariasza 7  4 Jahwe Zastępów skierował do mnie to słowo:
Zachariasza 7  5 "Powiedz ludowi całego kraju i kapłanom: Jeżeli przez siedemdziesiąt lat pościliście w żałobie w piątym i siódmym miesiącu — czy pościliście ze względu na Mnie?
Zachariasza 7  6 A kiedy jecie i pijecie — czy to nie [dla własnego pożytku] jecie i pijecie?
Zachariasza 7  7 Czy nie znacie słów, które Jahwe głosił przez dawnych proroków, kiedy jeszcze Jerozolima i okoliczne miasta tętniły życiem i kwitły pokojem, kiedy jeszcze Negeb i Szefela były zamieszkane?"
Zachariasza 7  8 Potem Jahwe skierował to słowo do Zachariasza:
Zachariasza 7  9 "To mówi Jahwe Zastępów: Wydawajcie wyroki sprawiedliwe, okazujcie sobie wzajemnie miłość i miłosierdzie.
Zachariasza 7 10 Nie krzywdźcie wdowy i sieroty, cudzoziemca i biednego. Nie żywcie w sercach waszych złości względem bliźniego".
Zachariasza 7 11 Ale oni nie chcieli słuchać. Przybrali postawę oporną i zatkali uszy, aby nie słyszeć.
Zachariasza 7 12 Serca ich stały się twarde jak diament — nie zwracali uwagi na Prawo i na słowa Jahwe Zastępów, którymi napominał przez Ducha swojego za pośrednictwem dawnych proroków. I Jahwe Zastępów zapłonął wielkim gniewem.
Zachariasza 7 13 I tak się stało: "Ponieważ oni nie słuchali, kiedy wołałem — i Ja nie wysłucham, kiedy oni wołać będą — mówi Jahwe Zastępów.
Zachariasza 7 14 I rozproszyłem ich po wszystkich narodach, których dotychczas nie znali. Kraj zaś po nich pozostaje pustynny, bez przechodnia. Tak doprowadzili kwitnący kraj do ruiny".

Zachariasza 8  1 Jahwe Zastępów skierował następujące słowo:
Zachariasza 8  2 "Tak mówi Jahwe Zastępów: Zazdrosna miłość moja obejmuje Syjon i broni go mój gniew potężny".
Zachariasza 8  3 To mówi Jahwe: "Powrócę znowu na Syjon i zamieszkam znowu w Jeruzalem. I znowu Jeruzalem nazwą Miastem Wiernym,  a górę Jahwe Zastępów — Górą Świętą".
Zachariasza 8  4 Tak mówi Jahwe Zastępów:  "I znowu staruszkowie i staruszki zasiądą na placach Jeruzalem, wszyscy z laskami w ręku z powodu podeszłego wieku.
Zachariasza 8  5 I zaroją się place miasta  od bawiących się tam chłopców i dziewcząt".
Zachariasza 8  6 Tak mówi Jahwe Zastępów:  "Jeżeli uchodzić to będzie za coś niezwykłego w oczach Reszty tego ludu w owych dniach,  czy Ja również mam to uważać za coś niezwykłego?" —  wyrocznia Jahwe Zastępów.
Zachariasza 8  7 Tak mówi Jahwe Zastępów: "Oto wyzwolę lud mój  [spod władzy] kraju na wschodzie i kraju na zachodzie słońca.
Zachariasza 8  8 Sprowadzę ich  i mieszkać będą w Jeruzalem.  I będą moim ludem,  a Ja będę ich Bogiem,  wiernym i sprawiedliwym".
Zachariasza 8  9 Tak mówi Jahwe Zastępów: "Niech nabiorą siły ręce, was, którzy w tych dniach słuchaliście słów, jakie prorocy głosili, gdy zakładano fundamenty domu Jahwe Zastępów dla odbudowania świątyni.
Zachariasza 8 10 Albowiem dotychczas ani ludzie nie otrzymali wynagrodzenia za pracę, ani zwierzęta. Każdy przechodzień był zagrożony przez wroga — podburzyłem wszystkich  ludzi nawzajem przeciw sobie.
Zachariasza 8 11 Ale teraz nie będę dla Reszty tego ludu taki jak poprzednio — wyrocznia Jahwe Zastępów.
Zachariasza 8 12 Teraz zasiewy jego będą rosły w spokoju,  winnice okryją się owocami,  ziemia wyda plony,  niebiosa dostarczą rosy.  Daję jako dziedzictwo to wszystko Reszcie tego ludu.
Zachariasza 8 13 I tak jak byliście, narodzie judzki i narodzie izraelski, przekleństwem wśród narodów, tak [gdy] was wybawię, będziecie błogosławieństwem. Nie lękajcie się, niech wasze ręce nabiorą siły!"
Zachariasza 8 14 Tak mówi Jahwe Zastępów: "Jak ścigałem was nieszczęściami, kiedy przodkowie wasi przyprowadzili Mnie do gniewu- rzekł Jahwe Zastępów — i nie żałowałem tego,
Zachariasza 8 15 tak teraz zamierzam świadczyć dobro Jerozolimie i narodowi judzkiemu, nie lękajcie się!
Zachariasza 8 16 A takie przykazania powinniście zachować: Bądźcie prawdomówni wobec bliźnich, w bramach waszych ogłaszajcie wyroki  sprawiedliwe, zapewniające zgodę!
Zachariasza 8 17 Nie knujcie w sercu zła względem bliźnich, nie przysięgajcie fałszywie, gdyż tego wszystkiego nienawidzę" — wyrocznia Jahwe.
Zachariasza 8 18 I Jahwe Zastępów skierował do mnie to słowo:
Zachariasza 8 19 "Tak mówi Jahwe Zastępów: Post z czwartego, post z piątego, post z siódmego i post z dziesiątego miesiąca niech się zamieni dla narodu judzkiego w radość, wesele i święta przyjemne. Ale miłujcie prawdę i pokój".
Zachariasza 8 20 Tak mówi Jahwe Zastępów: "W przyszłości przyjdą ludy i mieszkańcy wielu miast.
Zachariasza 8 21 Mieszkańcy jednego miasta, idąc do drugiego, będą mówili: Pójdźmy zjednać przychylność Jahwe i szukać Jahwe Zastępów — i ja idę także".
Zachariasza 8 22 I tak liczne ludy i mnogie narody przychodzić będą, aby szukać Jahwe Zastępów w Jeruzalem i zjednać sobie przychylność Jahwe.
Zachariasza 8 23 Tak mówi Jahwe Zastępów: "W owych dniach dziesięciu mężów ze wszystkich narodów i języków uchwyci się skraju płaszcza człowieka z Judy, mówiąc: Chcemy iść z wami, albowiem zrozumieliśmy, że z wami jest Bóg".

Zachariasza 9  1 Wyrok. Słowo Jahwe: W krainie Chadraku i Damaszku będzie Jego odpoczynek,  gdyż do Jahwe należy Oko Aramu, jak i wszystkie pokolenia Izraela.
Zachariasza 9  2 Zarówno Chamat, które z nim graniczy, jak Tyr i Sydon, bo mądrość [Jego] jest  wielka.
Zachariasza 9  3 Tyr otoczył się wałem obronnym, nagromadził srebra jak piasku — i złota — jak błota na drogach.
Zachariasza 9  4 Jednak zawładnie nim Pan i jego bogactwo strąci w głębie morza; a jego samego w ogniu strawi.
Zachariasza 9  5 Aszkelon, widząc to, z bojaźni zadrży, podobnie Gaza pogrąży się w trwodze  i Ekron zawiedzie się w nadziei. Król z Gazy będzie usunięty, opustoszeje z mieszkańców Aszkelon.
Zachariasza 9  6 A lud mieszany osiedli się w Aszdodzie.  Na proch zetrę pychę Filistyna.
Zachariasza 9  7 I z krwi oczyszczę mu usta,  i jego zęby z ofiary plugawej, wówczas i on stanie się Resztą, która należy do Boga naszego, jak jeden z rodów Judy, Ekron też będzie jak Jebusyta.
Zachariasza 9  8 Sam będę dla domu mego strażą i obroną przed przechodniami.  I przemoc wroga już go nie dosięgnie, gdyż wejrzałem na niego w jego nędzy.
Zachariasza 9  9 Raduj się wielce, Córo Syjonu, wołaj radośnie, Córo Jeruzalem! Oto Król twój idzie do ciebie, sprawiedliwy i zwycięski. Pokorny — jedzie na osiołku, na oślątku, źrebięciu oślicy.
Zachariasza 9 10 On zniszczy rydwany w Efraimie i konie w Jeruzalem,  łuk wojenny strzaska w kawałki, pokój ludom obwieści. Jego władztwo sięgać będzie od morza do morza,  od brzegów Rzeki aż po krańce ziemi.
Zachariasza 9 11 Także ze względu na krew przymierza zawartego z tobą  wypuszczę więźniów twoich z bezwodnej cysterny.
Zachariasza 9 12 Wróćcie do warownego miejsca, wygnańcy, oczekujący z nadzieją!  Dzisiaj cię o tym zapewniam, że cię nagrodzę w dwójnasób.
Zachariasza 9 13 Albowiem Judę trzymam w pogotowiu, jak łuk napinam Efraima,  jak włócznią kieruję synami twymi, Syjonie, przeciwko synom twoim, Jawanie, i miecz mocarza z ciebie uczynię.
Zachariasza 9 14 Jahwe się zjawi nad nimi.  Jak błyskawice wzlecą Jego strzały  i zadmie w róg Jahwe, Pan wszechmocny.  Nadciągnie w szumie wichru z południa.
Zachariasza 9 15 Jahwe Zastępów będzie ich osłaniał, zniszczą i zdepczą kamienie z proc, i krew będą pili jak wino,  i będą jej pełni jak czara, jak rogi ołtarza.
Zachariasza 9 16 W owym dniu Jahwe, ich Bóg, da im zwycięstwo <jak klejnoty w koronie>  i poprowadzi swój lud niby trzodę. Bo są jak drogie kamienie w ozdobnej koronie,  co błyszczą światłem ponad Jego ziemią.
Zachariasza 9 17 Jak dobry i jak uroczy będzie [ten kraj] — zboże da wzrost młodzieńcom,  a młode wino — dziewicom.

Zachariasza 10  1 Proście Jahwe o deszcze w porze wiosennej,  bo Jahwe władcą gromów i On zsyła deszcze obfite, daje każdemu zieleń na polu.
Zachariasza 10  2 Posążki bóstw natomiast mówią tylko brednie,  wróżbici widzą tylko kłamstwa  i złudne są sny, które wyjaśniają,  pocieszają zwodniczo.  Dlatego pójdą dalej, podobni do trzody  błądzącej ciągle, bo nie ma pasterza.
Zachariasza 10  3 Przeciw pasterzom gniew mój się rozpala, moja kara ściga już kozły,  bo Jahwe Zastępów wejrzał na trzodę swoją — dom Judy,  uczyni ją wspaniałą jak rumaka w boju.
Zachariasza 10  4 Z niej będzie kamień węgielny, z niej więź  i z niej łuki bojowe, z niej dzielni wodzowie.
Zachariasza 10  5 Ci wszyscy będą jak bohaterowie, co w bitwie depcą błoto na drodze. Będą walczyć, bo Jahwe jest z nimi,  a jeźdźcy na koniach okryją się hańbą.
Zachariasza 10  6 Ja naród Judy umocnię, wesprę naród Józefa. Sprowadzę ich z powrotem, litując się nad  nimi.  I będzie znowu tak, jakbym ich nigdy nie odrzucił,  albowiem Ja jestem Jahwe, ich Bóg, Ja ich wysłucham.
Zachariasza 10  7 Efraim będzie podobny do mocarza,  serce się w nim rozweseli jak gdyby od wina — ich synowie będą to oglądać z radością i serce ich rozraduje się w Jahwe.
Zachariasza 10  8 Ja dam im znak i ich zgromadzę, bo niosę im wolność —  i tak, jak dawniej byli, będą znowu liczni.
Zachariasza 10  9 Między narodami ich rozproszyłem  i na obczyźnie o Mnie pamiętać będą, wychowają swych [synów], a potem powrócą.
Zachariasza 10 10 Sprowadzę ich z ziemi egipskiej, zgromadzę ich z krainy Aszszur. Przywiodę ich do ziemi Gilead i Libanu, tak że miejsca dla nich nie wystarczy.
Zachariasza 10 11 Przez Morze Egipskie będą przechodzić, zawładną morską tonią,  a głębia Rzeki wyschnie. Upokorzony będzie pyszny Aszszur, a panowanie Egiptu ustanie.
Zachariasza 10 12 Jahwe będzie ich mocą,  w Jego imię będą chodzili — wyrocznia Jahwe.

Zachariasza 11  1 Otwórz twe bramy, Libanie, niech twoje cedry strawi ogień.
Zachariasza 11  2 Rozpaczajcie cyprysy, że cedry upadły, że to, co najpiękniejsze, uległo zagładzie. Jęczcie dęby Baszanu,  że las dziewiczy zwalony na ziemię.
Zachariasza 11  3 Słychać skargi pasterzy,  bo najlepsze pastwiska już ogołocone,  głośne ryki lwów słychać,  bo ozdoba Jordanu zmieniona w pustynię.
Zachariasza 11  4 Jahwe tak do mnie powiedział: "Paś owce przeznaczone na zabicie,
Zachariasza 11  5 które kupcy zabijają bezkarnie, a handlarze mówią: "Wzbogaciłem się, niech będą dzięki Jahwe, a pasterze nie mają dla nich litości.
Zachariasza 11  6 Ja też nie będę dłużej litościwy dla mieszkańców kraju — wyrocznia Jahwe — ale każdego z nich wydam w ręce sąsiada i w ręce króla. Oni doprowadzą kraj do upadku, a Ja nikogo nie uwolnię z ich ręki".
Zachariasza 11  7 Tak więc pasłem owce przeznaczone na zabicie dla handlarzy. I wziąłem dwie laski: Jedną nazwałem "Łaskawość, drugą "Zjednoczenie. I pasłem owce.
Zachariasza 11  8 Jednak w ciągu miesiąca usunąłem trzech pasterzy. Straciłem także cierpliwość względem owiec, one również zniechęciły się do mnie.
Zachariasza 11  9 Dlatego powiedziałem : Nie chcę was paść dłużej: co ma umrzeć, niech umiera, co ma zginąć, niech ginie, a te, co pozostaną, niech się wzajemnie pożrą.
Zachariasza 11 10 Wziąłem moją laskę "Łaskawość i złamałem ją na znak zerwania przymierza, które zawarłem z wszystkimi ludami.
Zachariasza 11 11 Iw tym właśnie dniu zostało ono zerwane, a handlarze owiec, którzy mnie podglądali, przekonali się, że to było słowo Jahwe.
Zachariasza 11 12 Potem zwróciłem się do nich: Jeżeli to uznacie za słuszne, dajcie mi zapłatę, a jeżeli nie — zostawcie ją sobie. I odważyli mi trzydzieści srebrników.
Zachariasza 11 13 Jednak Jahwe rzekł do mnie: "Wrzuć do skarbony tę nadzwyczajną zapłatę, której w ich przekonaniu byłem godzien". Wziąłem więc trzydzieści srebrników i wrzuciłem je do skarbony domu Jahwe.
Zachariasza 11 14 Następnie złamałem moją drugą laskę "Zjednoczenie na znak zerwania braterstwa Judy z Izraelem.
Zachariasza 11 15 Później rzekł Jahwe do mnie: "Weź powtórnie wyposażenie głupiego pasterza.
Zachariasza 11 16 Albowiem sprowadzę temu krajowi pasterza, który nie będzie się troszczył o to, co ginie; nie będzie szukał tego, co błądzi; nie będzie leczył tego, co zranione; nie będzie karmił tego, co zdrowe. Ale będzie zajadał mięso tłustych zwierząt, a ich kopyta będzie obrywał.
Zachariasza 11 17 Biada złemu pasterzowi,  który trzodę porzuca.  Miecz niech spadnie na jego ramię  i na jego prawe oko.  Niech uschnie jego ramię,  a prawe oko niech całkiem zagaśnie".

Zachariasza 12  1 Wyrok.  Słowo Jahwe o Izraelu.  Wyrocznia Jahwe, który rozpostarł niebiosa i założył fundamenty ziemi, i ducha tchnął we wnętrze człowieka.
Zachariasza 12  2 Oto uczynię Jeruzalem upajającą czarą dla wszystkich postronnych narodów. Na Judę również ześlę doświadczenie w czasie oblężenia Jeruzalem.
Zachariasza 12  3 W owym dniu uczynię Jeruzalem ciężkim głazem dla wszystkich ludów. Każdy, kto go spróbuje podnieść, dotkliwie się pokaleczy. Wszystkie narody się zgromadzą przeciw niemu.
Zachariasza 12  4 W owym dniu — wyrocznia Jahwe — porażę każdego konia trwogą, a jeźdźca obłędem. Lecz na naród judzki spojrzę łaskawie, wszystkie zaś <konie> pogan porażę ślepotą.
Zachariasza 12  5 Wówczas przywódcy judzcy pomyślą sobie: Potężną pomoc otrzymują mieszkańcy Jeruzalem od swego Boga, Jahwe Zastępów.
Zachariasza 12  6 W owym dniu sprawię, że przywódcy judzcy będą jak kocioł na ogniu i jak żagiew płonąca wśród snopów; i wyniszczą wszystkie sąsiednie ludy na prawo i lewo. Jednak Jeruzalem pozostanie nadal na swoim miejscu.
Zachariasza 12  7 Najpierw wesprze Jahwe rody judzkie, aby sława domu Dawida i sława mieszkańców Jeruzalem nie przewyższała Judy.
Zachariasza 12  8 W owym dniu Jahwe będzie obroną dla mieszkańców Jeruzalem, a każdy z nich, kto jest słaby, będzie jak Dawid, a dom Dawida jak bóstwo, jak anioł Jahwe na ich czele.
Zachariasza 12  9 W owym dniu sprawię, że wszystkie ludy, które targnęły się na Jeruzalem, będą zniszczone.
Zachariasza 12 10 Na dom Dawida i na mieszkańców Jeruzalem wyleję Ducha pobożności. Będą patrzeć na tego, którego przebili, i boleć będą nad nim, jak się boleje nad jedynakiem, i płakać będą nad nim, jak się płacze nad pierworodnym.
Zachariasza 12 11 W owym dniu będzie wielki płacz w Jeruzalem, podobny do płaczu w Hadad-Rimmon na równinie Megiddo.
Zachariasza 12 12 I płakać będzie [cały] kraj, każda rodzina oddzielnie.  Rodziny z domu Dawida oddzielnie —  i ich niewiasty oddzielnie.  Rodziny z domu Natana oddzielnie —  i ich niewiasty oddzielnie.
Zachariasza 12 13 Rodziny z domu Lewiego oddzielnie — i ich niewiasty oddzielnie.  Rodziny z domu Szimei oddzielnie — i ich niewiasty oddzielnie.
Zachariasza 12 14 I wszystkie pozostałe rodziny, każda rodzina oddzielnie —  i ich niewiasty oddzielnie.

Zachariasza 13  1 W owym dniu wytryśnie źródło, dostępne dla domu Dawida i dla mieszkańców Jeruzalem dla obmycia grzechu i zmazy.
Zachariasza 13  2 Wówczas — wyrocznia Jahwe Zastępów — wyniszczę imiona bożków w kraju, aby już nikt  o nich nie wspomniał. I wypędzę z kraju wróżbitów i ducha nieczystego.
Zachariasza 13  3 A jeśli wystąpi ktoś jako prorok, wówczas ojciec i matka, rodzice jego, powiedzą mu: "Nie możesz pozostać przy życiu, bo głosisz kłamstwa w imię Jahwe".  I ojciec z matką, jego rodzice, przebiją go, gdyby prorokował.
Zachariasza 13  4 Wówczas prorocy będą okryci pogardą za swoje widzenia prorockie; i nie będą już więcej nosić płaszcza z sierści w celu okłamywania.
Zachariasza 13  5 Każdy będzie mówił: "Nie jestem prorokiem, ale rolnikiem, od młodości trudnię się uprawą roli".
Zachariasza 13  6 A gdy go ktoś zapyta: "Cóż to za rany masz na twoim ciele?" Wówczas odpowie: "Tak mnie pobito w domu moich najmilszych".
Zachariasza 13  7 Mieczu, podnieś się na mego Pasterza,  na Męża, który jest Mi bliski — wyrocznia Jahwe Zastępów. Uderz Pasterza, aby się rozproszyły owce, bo prawicę moją zwrócę przeciwko słabym.
Zachariasza 13  8 W całym kraju — wyrocznia Jahwe — dwie części zginą i śmierć poniosą, trzecia część tylko ocaleje.
Zachariasza 13  9 I tę trzecią część poprowadzę przez ogień, oczyszczę ją, jak oczyszcza się srebro, i wypróbuję tak, jak złoto próbują. I wzywać będzie mego imienia — a Ja wysłucham, i będę mówił: "Oto mój lud", a on powie: "Jahwe moim Bogiem".

Zachariasza 14  1 Oto nadejdzie dla Jahwe dzień, kiedy twoje bogactwa rozdzielać będą u ciebie.
Zachariasza 14  2 Wszystkie ludy zgromadzę do walki z Jerozolimą; miasto zostanie zdobyte, domy zrabowane, kobiety zhańbione; połowa miasta pójdzie na wygnanie, jednak Reszta mieszkańców nie ulegnie zagładzie.
Zachariasza 14  3 Wtedy Jahwe wyruszy do boju i będzie walczył przeciw ludom, jak niegdyś walczył w dniu bitwy.
Zachariasza 14  4 W owym dniu dotknie stopami Góry Oliwnej, która jest naprzeciw Jerozolimy od strony wschodniej, a Góra Oliwna rozstąpi się w połowie od wschodu ku zachodowi i powstanie wielka dolina. Połowa góry przesunie się na północ, a połowa na południe.
Zachariasza 14  5 I będziecie uciekać na dolinę wśród mych gór, bo dolina gór sięgać będzie aż po Asal; a wy uciekać będziecie, jak uciekaliście w czasie trzęsienia ziemi za dni króla Judy, Ozjasza. Wtenczas nadciągnie Jahwe, mój Bóg, i z Nim wszyscy święci.
Zachariasza 14  6 W owym dniu nie będzie światła ani zimna i mrozu.
Zachariasza 14  7 Będzie to jeden jedyny dzień — Jahwe tylko wie o nim — nie będzie to dzień ani noc, wieczorną porą będzie jasno.
Zachariasza 14  8 W owym dniu wypłyną z Jerozolimy strumienie wód, połowa z nich [popłynie] do morza wschodniego, a połowa do morza zachodniego. I w lecie, i w zimie tak będzie.
Zachariasza 14  9 A Jahwe będzie królem nad całą ziemią. Wówczas Jahwe będzie jeden i jedno będzie Jego imię.
Zachariasza 14 10 Cały kraj zmieni się w równinę, od Geba aż po Rimmon na południe od Jerozolimy. Ona jednak będzie odbudowana i będzie zamieszkana na swoim miejscu: od Bramy Beniamina aż do miejsca dawnej bramy, do Bramy Narożnej, od wieży Chananela aż do tłoczni królewskich.
Zachariasza 14 11 Będą w niej mieszkali, a klątwa już jej nie dosięgnie. Jerozolima żyć będzie bezpiecznie.
Zachariasza 14 12 A taką klęską porazi Jahwe wszystkie narody, które ruszyły do walki z Jerozolimą: rozpadnie się ich ciało, chociaż jeszcze trzymać  się będą na nogach; oczy zaćmią się w oczodołach, a język zeschnie w ustach.
Zachariasza 14 13 W owym czasie za sprawą Jahwe ogarnie ich wielkie przerażenie, jeden drugiego uchwyci za bary i pięść podniesie jeden na drugiego.
Zachariasza 14 14 Juda także będzie walczył w Jerozolimie, gdzie zebrane zostaną bogactwa wszystkich okolicznych ludów: złoto, srebro i ubrania ponad wszelką miarę.
Zachariasza 14 15 Zagłada, podobna do tamtej plagi, wyniszczy konie, muły, wielbłądy, osły i wszystkie zwierzęta, znajdujące się w tym obozie.
Zachariasza 14 16 Wszyscy ci, którzy ocaleją spośród wszystkich ludów, biorących udział w wyprawie na Jerozolimę, rokrocznie pielgrzymować będą, by oddać pokłon Królowi — Jahwe Zastępów — i obchodzić Święto Namiotów.
Zachariasza 14 17 A te z ludów  ziemi, które nie pospieszą do Jerozolimy oddać pokłon Królowi — Jahwe Zastępów — będą pozbawione deszczu.
Zachariasza 14 18 A jeśli lud Egiptu tam się nie wybierze i tam się nie pokaże, spadną na niego nieszczęścia, jakimi Jahwe doświadczy narody, które nie przyjdą na obchód Święta Namiotów.
Zachariasza 14 19 Taka więc kara spotka Egipt i wszystkie narody, które nie pójdą na obchód Święta Namiotów.
Zachariasza 14 20 Wówczas nawet na dzwoneczkach koni umieszczą napis: "Poświęcone dla Jahwe", a kotły [zwyczajne] w domu Jahwe będą jak kropielnice przed ołtarzem.
Zachariasza 14 21 Każdy kocioł w Jerozolimie i w Judzie będzie poświęcony dla Jahwe Zastępów. Spomiędzy nich wezmą wszyscy, którzy mają składać ofiarę, i będą w nich gotowali. Nie będzie już w owym dniu przekupniów w domu Jahwe Zastępów.

Malachiasza 1  1 Wyrok. Mowa Jahwe do Izraela za pośrednictwem Malachiasza.
Malachiasza 1  2 Umiłowałem was — mówi Jahwe — wy zaś pytacie: W czym się przejawia, że nas umiłowałeś? Czyż Ezaw nie był bratem Jakuba? — wyrocznia Jahwe — a Ja [jednak] umiłowałem Jakuba.
Malachiasza 1  3 Ezawa zaś miałem w nienawiści i oddałem góry jego na spustoszenie, a dobytek jego szakalom pustyni.
Malachiasza 1  4 Choćbyś powiedział, Edomie: Zubożeliśmy, ale odbudujemy z powrotem miejscowości zniszczone! — tak [oto] mówi Jahwe Zastępów: Oni niech budują, Ja jednak rozwalę i będą ich nazywać granicą zła i ludem, na którego Jahwe zapałał gniewem.
Malachiasza 1  5 Oto oczy wasze będą to oglądały i powiecie: Potężnym okazał się Jahwe [nawet] poza granicami Izraela!
Malachiasza 1  6 Syn powinien czcić ojca, a sługa swego pana. Lecz skoro Ja jestem Ojcem, gdzież jest cześć moja, a skoro Ja jestem Panem, gdzież szacunek dla Mnie? [To] mówi Jahwe Zastępów do was, o kapłani: Lekceważycie imię moje, a jednak pytacie: Czym to okazaliśmy lekceważenie Twemu imieniu?
Malachiasza 1  7 Oto przynosicie na mój ołtarz potrawy skażone, a pytacie: Czym go skaziliśmy? Tym, że [przynosząc je, niejako] powiadacie: Oto stół Jahwe jest lekceważony!
Malachiasza 1  8 Gdy bowiem przynosicie ślepe [zwierzę] na ofiarę, czyż nie jest to rzeczą złą? Albo gdy przynosicie chrome i chore, czyż to nic złego? Ofiarujże to twemu namiestnikowi! — czy będzie mu miłe i czy życzliwie cię przyjmie? — mówi Jahwe Zastępów.
Malachiasza 1  9 A teraz zwracajcie się z prośbą do Boga, aby się zmiłował nad wami! Wyście popełnili to [zło] — czy więc On będzie przychylny dla kogokolwiek z was? — pyta Jahwe Zastępów.
Malachiasza 1 10 Niechby ktoś spośród was  raczej zamknął drzwi [świątyni], byście nie zapalali świateł na ołtarzu moim nadaremnie! Nie mam Ja upodobania w was, mówi Jahwe Zastępów, ani Mi nie jest miła ofiara z waszej ręki.
Malachiasza 1 11 Albowiem od wschodu słońca aż do jego zachodu  wielkie będzie imię moje między narodami,  a na każdym miejscu dar kadzielny będzie składany  imieniu memu i ofiara czysta.  Albowiem wielkie będzie imię moje między narodami —  mówi Jahwe Zastępów.
Malachiasza 1 12 Wy zaś bezcześcicie je, mówiąc: Stół Pański jest splugawiony, bo składane na nim ofiary są miernej wartości.
Malachiasza 1 13 Powiadacie też: Cóż to za umęczenie! — i tak pogardzacie nim, mówi Jahwe Zastępów, a przynosicie zwierzę skażone: chrome i chore — i składacie na ofiarę. Czy mam to przyjąć z upodobaniem z ręki waszej? — pyta Jahwe.
Malachiasza 1 14 Dlatego niech będzie przeklęty oszust, który mając wśród swej trzody samca, ślubuje [złożyć go na ofiarę], a potem składa Panu zwierzę skażone, gdyż Ja jestem potężnym Królem, a imię moje będzie wzbudzać lęk między narodami.

Malachiasza 2  1 Teraz zaś do was, kapłani, odnosi się następujące polecenie:
Malachiasza 2  2 Jeśli nie usłuchacie i nie weźmiecie sobie do serca tego, iż macie oddawać cześć memu imieniu, mówi Jahwe Zastępów, to rzucę na was przekleństwo i przeklnę wasze błogosławieństwo, a przeklnę je dlatego, że sobie nic nie bierzecie do serca!
Malachiasza 2  3 Oto Ja odetnę wam ramię i rzucę wam mierzwę w twarz, mierzwę waszych ofiar świątecznych — i położę was na niej!
Malachiasza 2  4 Przekonacie się, że istotnie wydałem co do was to postanowienie dla podtrzymania mojego przymierza z Lewim, mówi Jahwe Zastępów.
Malachiasza 2  5 Przymierze moje z nim dotyczyło  życia i pokoju. Nałożyłem na niego obowiązek czci i okazywał Mi cześć, a korzył się przed mym imieniem.
Malachiasza 2  6 Wierność wobec Prawa była w jego ustach, a niegodziwości nie znaleziono na jego wargach. W pokoju i prawości postępował ze Mną i wielu odciągnął od grzechu.
Malachiasza 2  7 Wargi kapłana bowiem powinny strzec wiedzy, a wtedy pouczenia będą szukali u niego, bo jest on wysłannikiem Jahwe Zastępów.
Malachiasza 2  8 Wy zaś zboczyliście z drogi, wielu doprowadziliście do sprzeniewierzenia się Prawu, zerwaliście przymierze Lewiego, mówi Jahwe Zastępów.
Malachiasza 2  9 A przeto z mej woli jesteście lekceważeni i macie małe znaczenie wśród całego ludu, ponieważ nie trzymacie się moich dróg i stronniczo udzielacie pouczeń.
Malachiasza 2 10 Czyż nie mamy wszyscy jednego ojca? Czyż nie stworzył nas jeden Bóg? Dlaczego oszukujemy jeden drugiego, znieważając przymierze naszych przodków?
Malachiasza 2 11 Niewiernym okazał się Juda, obrzydliwość zdarzyła się w Izraelu i w Jerozolimie. Oto zbezcześcił Juda świętość Jahwe, którą On ukochał, a wziął sobie za żonę córkę obcego boga.
Malachiasza 2 12 Człowiekowi, który tak czyni, niechby Jahwe wytracił z namiotów Jakuba [każdego] świadka i obrońcę, a także każdego, który [za niego] przynosi ofiarę dla Jahwe Zastępów.
Malachiasza 2 13 Sprawiliście też, że łzami, płaczem i jękami okryto ołtarz Jahwe, tak że On więcej nie popatrzy na dar ani nie przyjmie z ręki waszej ofiary, której by pragnął.
Malachiasza 2 14 A wy się pytacie: Dlaczegóż to tak?! Dlatego że Jahwe był świadkiem pomiędzy tobą a żoną twojej młodości, którą przeniewierczo opuściłeś! Ona była twoją towarzyszką i żoną twojego przymierza.
Malachiasza 2 15 Czyż ów "jeden" nie dał przykładu, ten, którego ducha wyście spadkobiercami? A czegóż ten "jeden" pragnął? Potomstwa Bożego! Strzeżcie się więc w duchu waszym: wobec żony młodości twojej nie postępuj zdradliwie!
Malachiasza 2 16 Jeśli ktoś nienawidząc oddalił [żonę swoją] — mówi Jahwe, Bóg Izraela — wtedy gwałt pokrywał swoją szatą. Mówi Jahwe Zastępów: Strzeżcie się więc w duchu waszym i nie postępujcie zdradliwie!
Malachiasza 2 17 Uprzykrzyliście się Jahwe swymi mowami, a pytacie się jeszcze: Czym się uprzykrzyliśmy? Tym, że mówicie: Każdy człowiek źle czyniący jest [jednak] miły oczom Jahwe, a w takich ludziach ma On upodobanie. Albo [mówicie:] Gdzież jest Bóg, sprawiedliwy sędzia?

Malachiasza 3  1 Oto Ja wyślę anioła mego, aby przygotował drogę przede Mną, a potem nagle przybędzie do swej świątyni Pan, którego wy oczekujecie, i Anioł Przymierza, którego pragniecie. Oto nadejdzie, mówi Jahwe Zastępów.
Malachiasza 3  2 Ale kto przetrwa dzień Jego nadejścia i kto się ostoi, gdy się ukaże? Albowiem On jest jak ogień złotnika i jak ług farbiarzy.
Malachiasza 3  3 Usiądzie więc, jakby miał przetapiać i oczyszczać srebro, i oczyści synów Lewiego, i przecedzi ich jak złoto i srebro, a wtedy będą składać dla Jahwe ofiary sprawiedliwie.
Malachiasza 3  4 Wtedy będzie miła dla Jahwe ofiara Judy i Jeruzalem jak za dawnych dni i lat starożytnych.
Malachiasza 3  5 Wtedy przybędę do was na sąd i wystąpię jako świadek szybki przeciw uprawiającym czary i cudzołożnikom, i krzywoprzysięzcom, i uciskającym najemników, wdowę i sierotę, i przeciw tym, co gnębią obcych, a Mnie się nie lękają — mówi Jahwe Zastępów.
Malachiasza 3  6 Ponieważ Ja, Jahwe, nie odmieniam się, więc dlatego wy, synowie Jakuba, nie przestajecie być synami Jakuba,
Malachiasza 3  7 [choć poczynając] od dni waszych przodków, odstępowaliście od mych praw i nie przestrzegaliście ich. Nawróćcie się do Mnie, a Ja zwrócę się znowu ku wam, mówi Jahwe Zastępów. Wy jednak pytacie: pod jakim względem mamy się nawrócić?
Malachiasza 3  8 Alboż godzi się człowiekowi oszukiwać Boga, jak wy Mnie oszukujecie? Pytacie: W czym oszukaliśmy Cię? W dziesięcinach i ofiarach!
Malachiasza 3  9 Jesteście zupełnie przeklęci, bo wy — i to cały naród — ustawicznie Mnie oszukujecie!
Malachiasza 3 10 Przynieście całą dziesięcinę do spichlerza, aby był zapas w moim domu, a wtedy możecie Mnie doświadczać w tym — mówi Jahwe Zastępów — czy wam nie otworzę zaworów niebieskich i nie zleję na was błogosławieństwa w przeobfitej mierze.
Malachiasza 3 11 I zgromię dla waszego dobra szkodnika polnego, aby wam nie niszczył owocu pól, a winorośl nie będzie już pozbawiona owoców, mówi Jahwe Zastępów.
Malachiasza 3 12 I nazywać was będą szczęśliwymi wszystkie narody, gdyż będziecie umiłowanym [przez Boga] krajem, mówi Jahwe Zastępów.
Malachiasza 3 13 Bardzo przykre stały się wasze mowy przeciwko Mnie — mówi Jahwe. Wy zaś pytacie: Cóż takiego mówiliśmy między sobą przeciw Tobie?
Malachiasza 3 14 Mówiliście: Daremny to trud służyć Bogu! Bo jakiż pożytek mieliśmy z tego, żeśmy wykonywali polecenia Jego i chodzili smutni w pokucie przed Jahwe Zastępów?
Malachiasza 3 15 A teraz raczej zuchwałych nazywajmy szczęśliwymi, bo wzbogacili się bardzo ludzie bezbożni, którzy wystawiali na próbę Boga, a zostali ocaleni.
Malachiasza 3 16 Wtedy mówili między sobą ludzie bojący się Boga, a Jahwe uważał i to posłyszał. Zapisano to w Księdze Wspomnień przed Nim dla dobra bojących się Jahwe i czczących Jego imię.
Malachiasza 3 17 Oni będą moją własnością, mówi Jahwe Zastępów, w dniu, w którym będę działał, a będę dla nich łaskawy, jak jest litościwy ojciec dla syna, który jest mu posłuszny.
Malachiasza 3 18 Wtedy zobaczycie różnicę między sprawiedliwym a krzywdzicielem, między tym, który służy Bogu, a tym, który Mu nie służy.
Malachiasza 3 19 Bo oto nadchodzi dzień palący jak piec, a wszyscy pyszni i wszyscy wyrządzający krzywdę będą słomą, więc spali ich ten nadchodzący dzień, mówi Pan Zastępów, tak że nie pozostawi po nich ani korzenia, ani gałązki.

Malachiasza 4  1 [BT 3:19] Bo oto nadchodzi dzień palący jak piec, a wszyscy pyszni i wszyscy wyrządzający krzywdę będą słomą, więc spali ich ten nadchodzący dzień, mówi Jahwe Zastępów, tak że nie pozostawi po nich ani korzenia, ani gałązki.
Malachiasza 4  2 [BT 3:20] A dla was, czczących moje imię, wzejdzie słońce sprawiedliwości i uzdrowienie w jego skrzydłach. Wyjdziecie [swobodnie] i będziecie wyskakiwać jak tuczone cielęta.
Malachiasza 4  3 [BT 3:21] I podepczecie grzeszników, gdyż oni obrócą się w popiół pod stopami nóg waszych w dniu, w którym Ja będę działał- mówi Jahwe Zastępów.
Malachiasza 4  4 [BT 3:22] Pamiętajcie o Prawie mego sługi, Mojżesza, któremu na Horebie poruczyłem ustawy i prawa dla całego Izraela.
Malachiasza 4  5 [BT 3:23] Oto Ja poślę wam proroka Eliasza przed nadejściem dnia Jahwe, dnia wielkiego i strasznego.
Malachiasza 4  6 [BT 3:24]  I skłoni serce ojców ku synom, a serce synów ku ich ojcom, abym nie przyszedł i nie poraził ziemi [izraelskiej] przekleństwem.

